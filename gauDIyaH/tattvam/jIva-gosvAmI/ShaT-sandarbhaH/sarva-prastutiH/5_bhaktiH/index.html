<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ५ भक्तिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.119.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:title" content="५ भक्तिः" />
<meta property="og:description" content="English Version 2.03
Text entered by Jagadananda Das
2.00 edition completed 2016.07.15
2.02 2017.04.20
The original GGM edition was based on the Yadavpur edition. This second edition, which has thousands of corrections, emendations and improvements, is based on the Puridas edition (P) of 1951.
It should be further noted here that we were fortunate enough to get hold of Pandit Kanai Lal Adhikari Panchatirtha&rsquo;s copy of the above P edition, which he had annotated and corrected." />
<meta property="og:type" content="article" />
<meta property="og:url" content="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/" /><meta property="article:section" content="gauDIyaH" />


<meta itemprop="name" content="५ भक्तिः">
<meta itemprop="description" content="English Version 2.03
Text entered by Jagadananda Das
2.00 edition completed 2016.07.15
2.02 2017.04.20
The original GGM edition was based on the Yadavpur edition. This second edition, which has thousands of corrections, emendations and improvements, is based on the Puridas edition (P) of 1951.
It should be further noted here that we were fortunate enough to get hold of Pandit Kanai Lal Adhikari Panchatirtha&rsquo;s copy of the above P edition, which he had annotated and corrected.">

<meta itemprop="wordCount" content="53788">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="५ भक्तिः"/>
<meta name="twitter:description" content="English Version 2.03
Text entered by Jagadananda Das
2.00 edition completed 2016.07.15
2.02 2017.04.20
The original GGM edition was based on the Yadavpur edition. This second edition, which has thousands of corrections, emendations and improvements, is based on the Puridas edition (P) of 1951.
It should be further noted here that we were fortunate enough to get hold of Pandit Kanai Lal Adhikari Panchatirtha&rsquo;s copy of the above P edition, which he had annotated and corrected."/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/tattvam\/jIva-gosvAmI\/ShaT-sandarbhaH\/sarva-prastutiH\/5_bhaktiH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/tattvam\/jIva-gosvAmI\/ShaT-sandarbhaH\/sarva-prastutiH\/5_bhaktiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>




    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ५ भक्तिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <button class="btn btn-light btn-sm"  href="#printStyleDropdown" data-toggle="collapse">
            🖨
          </button>
          <select id="printStyleDropdown" class="collapse" size="1" onchange="module_uiLib.default.content.updatePrintStyleFromDropdown()">
            <option value="off">off</option>
            <option value="1:">1</option>
            <option value="2:">2</option>
            <option value="1:raw">1raw</option>
            <option value="2:raw">2raw</option>
          </select>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="५ भक्तिः">५ भक्तिः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>English</summary>
<p>Version 2.03</p>
<p>Text entered by Jagadananda Das</p>
<p>2.00 edition completed 2016.07.15</p>
<p>2.02 2017.04.20</p>
<blockquote>
</blockquote>
<p>The original GGM edition was based on the Yadavpur edition. This second edition, which has thousands of corrections, emendations and improvements, is based on the Puridas edition (P) of 1951.</p>
<p>It should be further noted here that we were fortunate enough to get hold of Pandit Kanai Lal Adhikari Panchatirtha&rsquo;s copy of the above P edition, which he had annotated and corrected. So some of his later emendations have been incorporated here.</p>
<p>Manuscripts used by Puridas (P):</p>
<ol>
<li><em>ka</em> – śrī-vṛndāvana-dhāma-vāsi-śrīmad-vanamālilāla-gosvāmi-mahodayasya granthāgāra-rakṣitā kara-lipiḥ |</li>
<li><em>kha</em> – śrī-vṛndāvana-keśi-ghaṭṭa-ṭhora-nivāsi-śrīmad-vaiṣṇava-caraṇa-dāsa-mahāśaya-sakāśāt prāptā kara-lipiḥ |</li>
<li><em>ga</em> – ḍhākā-viśvavidyālaya-granthāgārasthā-2396E saṁkhyaka-kara-lipiḥ</li>
<li><em>gha</em> – varāha-nagara-śrī-gaurāṅga-grantha-mandirastha 417 saṅkhyaka kara-lipiḥ</li>
<li><em>ṅa</em> – baṅgīya-sāhitya-pariṣat-sthitā 1443 saṅkhyaka-kara-lipiḥ</li>
<li><em>ca</em>  – śrī-gauḍa-maṇḍalataḥ prāptā kara-lipiḥ</li>
<li><em>cha</em>  – 1307 baṅgābde śrī-śyāmalāla-gosvāmi-sampādito granthaḥ</li>
<li><em>ja</em> – 438 caitanyābde muraśidābāda-jelāntargata-kuñja-ghāṭa-sthita-śrī-mādhukarī-kāryālayataḥ śrī-vāmā-caraṇa-vasunā prakāśito granthaḥ</li>
<li><em>jha</em> – 438-tama-caitanyābde śrī-gauḍīya-maṭhataḥ prakāśito granthaḥ</li>
<li><em>ña</em> – 451-tama-caitanyābde śrī-navadvīpa-vāsinā śrī-prāṇa-gopāla-gosvāmi-sampādito granthaḥ</li>
</ol>
<p>To which we add</p>
<ol start="11">
<li><em>ya –</em> (ed.) Chinmayi Chatterjee, Kolkata: Yadavpur University, 1980.</li>
<li>_ra – _(ed., trans.)Radha Raman Goswami, Kolkata: Calcutta University, 1955.</li>
<li><em>la</em> – (ed.) Bhakti Vilas Tirtha, Kolkata: Chaitanya Research Institute, 1963.</li>
</ol>
<p>N.B. This edition does not include an exhaustive examination of Puridas&rsquo; variant readings, many of which are trivial. A future edition will examine these readings more closely.</p>
</details>
<p>श्री-श्रील-श्री-जीव-गोस्वामि-प्रभुपाद-विरचिते</p>
<p>षट्-सन्दर्भात्मक-</p>
<p>श्री-श्री-भागवत-सन्दर्भे</p>
<p>पञ्चमः</p>
<p>श्री-भक्ति-सन्दर्भः</p>
<p>॥ श्री-श्री-राधा-गोविन्द-देवो जयति<sup id="fnref:1"><a href="#fn:1" class="footnote-ref" role="doc-noteref">1</a></sup> ॥</p>
<p>तौ सन्तोषयता सन्तौ श्रील-रूप-सनातनौ ।</p>
<p>दाक्षिणात्येन भट्टेन पुनर् एतद् विविच्यते ॥ओ॥</p>
<p>तस्याद्यं ग्रन्थनालेखं क्रान्तम् उत्क्रान्त-खण्डितम् ।</p>
<p>पर्यालोच्याथ पर्यायं कृत्वा लिखति जीवकः ॥ओ॥</p>
<p>[१]</p>
<p>अत्र पूर्वं सन्दर्भ-चतुष्टयेन<sup id="fnref:2"><a href="#fn:2" class="footnote-ref" role="doc-noteref">2</a></sup> सम्बन्धो व्याख्यातः । तत्र पूर्ण-सनातन-परमानन्द-लक्षण-पर-तत्त्व-रूपं सम्बन्धि च ब्रह्म परमात्मा भगवान् इति त्रिधाविर्भावतया शब्दितम् इति निरूपितम् । तत्र च भगवत्त्वेनैवाविर्भावस्य परमोत्कर्षः प्रतिपादितः । प्रसङ्गेन विष्ण्व्-आद्याश् चतुः-सनाद्याश् च तद्-अवतारा दर्शिताः । स च भगवान् स्वयं श्री-कृष्ण एवेति निर्धारितम् ।</p>
<p>परमात्म-वैभव-गणने च तटस्थ-शक्ति-रूपाणां चिद्-एक-रसानाम् अपि अनादि-पर-तत्त्व-ज्ञान-संसर्गाभाव-मय-तद्-वैमुख्य-लब्ध-च्छिद्रया तन्-माययावृत-स्वरूप-ज्ञानानां तयैव सत्त्व-रजस्-तमो-मये जडे प्रधाने रचितात्म-भावानां जीवानां संसार-दुःखं च ज्ञापितम् । यथोक्तम्<sup id="fnref:3"><a href="#fn:3" class="footnote-ref" role="doc-noteref">3</a></sup> एकादशे श्री-भगवता—</p>
<blockquote>
<p>आत्मापरिज्ञान-मयो विवादो<br>
ह्य् अस्तीति नास्तीति भिदात्म-निष्ठः ।<br>
व्यर्थोऽपि नैवोपरमेत पुंसां<br>
मत्तः परावृत्त-धियां स्व-लोकात् ॥[भा।पु। ११.२२.३३] इति ।</p>
</blockquote>
<p>ततस् तद्-अर्थं परम-कारुणिकं शास्त्रम् उपदिशति<sup id="fnref:4"><a href="#fn:4" class="footnote-ref" role="doc-noteref">4</a></sup> । तत्र च ये जीवा ये केचित् जन्मान्तरावृत्त-तद्-अर्थानुभव-संस्कारवन्तः,<sup id="fnref:5"><a href="#fn:5" class="footnote-ref" role="doc-noteref">5</a></sup> ये च तदैव वा लब्ध-महत्-कृपातिशय-दृष्टि-प्रभृतयः, तेषां तादृश-पर-तत्त्व-लक्षण-वस्तूपदेश-श्रवणारम्भ-मात्रेणैव तत्-कालम् एव युगपद् एव तत्-साम्मुख्यं तद्-अनुभवोऽपि जायते । यथोक्तं—किं वा परैर् ईश्वरः सद्यो हृद्य् अवरुध्यतेऽत्र कृतिभिः शुश्रूषुभिस् तत्-क्षणात् [भा।पु। १.१.२] इति । ततस् तेषां नोपदेशान्तरापेक्षा । यादृच्छिकम् उपदेशान्तर-श्रवणं तु तल्-लीलादि-श्रवणवत्<sup id="fnref:6"><a href="#fn:6" class="footnote-ref" role="doc-noteref">6</a></sup> तदीय-रसस्यैवोद्दीपकं, यथा श्री-प्रह्लादादीनाम् ।</p>
<p>अथान्येषां तच्-छ्रवण-मात्रेण तादृशत्वं जीवायमानम् अपि कालादि-वैगुण्येन बीजम् इव बीजायमानम् अपि कामादि-वैगुण्येन बीजम् अपि [काल्पादि]-दोषेण<sup id="fnref:7"><a href="#fn:7" class="footnote-ref" role="doc-noteref">7</a></sup> प्रतिहतं तिष्ठति ।</p>
<blockquote>
<p>नैतन् मनस् तव कथासु विकुण्ठ-नाथ<br>
सम्प्रीयते दुरित-दुष्टम् असाधु तीव्रम् ।<br>
कामातुरं हरष-शोक-भयैषणार्तं<sup id="fnref:8"><a href="#fn:8" class="footnote-ref" role="doc-noteref">8</a></sup><br>
तस्मिन् कथं तव गतिं विमृशामि दीनः ॥ [भा।पु। ७.९.३९]</p>
</blockquote>
<p>इति दीनं-मन्य-श्री-प्रह्लाद-वचनानुसारेणान्येषाम् एव तत्-प्राप्तेः । अत एवोक्तं ब्रह्म-वैवर्ते—</p>
<blockquote>
<p>यावत् पापैस् तु मलिनं हृदयं तावद् एव हि ।<br>
न शास्त्रे सत्य-बुद्धिः स्यात् सद्-बुद्धिः सद्-गुरौ तथा ॥<br>
अनेक-जन्म-जनित-पुण्य-राशि-फलं महत् ।<br>
सत्-सङ्ग-शास्त्र-श्रवणाद् एव प्रेमादि जायते ॥ इति ।</p>
</blockquote>
<p>ततो मुख्येन तात्पर्येण पर-तत्त्वे पर्यवसितेऽपि तेषां पर-तत्त्वाद्य्-उपदेशस्य किम् अभिधेयं प्रयोजनं चेत्य् अपेक्षायां तद्-अवान्तर-तात्पर्येण तद्द्वयम् उपदेष्टव्यम् । तत्राभिधेयं तद्-वैमुख्य-विरोधित्वात् तत्-साम्मुख्यम् एव । तच् च तद्-उपासना-लक्षणं, यत एव तज्-ज्ञानम् आविर्भवति । प्रयोजनं च तद्-अनुभवः । स चान्तर्-बहिः-साक्षात्कार-लक्षणः, यत एव स्वयं कृत्स्न-दुःख-निवृत्तिर् भवति ।</p>
<p>तद् एतद् उभयं<sup id="fnref:9"><a href="#fn:9" class="footnote-ref" role="doc-noteref">9</a></sup> यद्यपि पूर्वत्र सिद्धोपदेश एवाभिप्रेतम् अस्ति, यथा &ldquo;तव गृहे निधिर् अस्ति&rdquo; इति श्रुत्वा कश्चिद् दरिद्रस् तद्-अर्थं प्रयतते लभते च तम् इति, तद्वत्, तथापि तच्-छैथिल्य-निरासाय पुनस् तद्-उपदेशः । तद् एवं तान् प्रत्य् अनादि-सिद्ध-तज्-ज्ञान-संसर्गाभाव-मय-तद्-वैमुख्यादिकं दुःख-हेतुं वदन् व्याधि-निदान-वैपरीत्य-मय-चिकित्सा-निभं तत्-साम्मुख्यादिकम् उपदिशति—</p>
<blockquote>
<p><strong>भयं द्वितीयाभिनिवेशतः स्याद्</strong><br>
<strong>ईशाद् अपेतस्य विपर्ययोऽस्मृतिः ।</strong><br>
<strong>तन्-माययातो बुध आभजेत् तं</strong><br>
<strong>भक्त्यैकयेशं गुरु-देवतात्मा ॥</strong>[भा।पु। ११.२.३७]</p>
</blockquote>
<p>टीका च—[ननु किम् एवं परमेश्वर-भजनेन ? अज्ञान-कल्पित-भयस्य ज्ञानैक-निवर्तकत्वादित्याशङ्क्याह—भयम् इति ।]<sup id="fnref:10"><a href="#fn:10" class="footnote-ref" role="doc-noteref">10</a></sup> यतो भयं तन्-मायया भवेत्, ततो <strong>बुधो</strong>बुद्धिमान् तम् एव्<strong>आभजेद्</strong> उपासीत ।</p>
<p>ननु भयं द्वितीयाभिनिवेशतोभवति । स च देहाद्य्-अहङ्कारतः । स च स्वरूपास्फुरणात्। किम् अत्र तस्य माया करोति ? अत आह—ईशाद् अपेतस्येति । ईश-विमुखस्य <strong>तन्-मायया अस्मृतिः</strong> स्वरूपास्फूर्तिर् भवति, ततो विपर्ययो देहोऽस्मीति । ततो द्वितीयाभिनिवेशाद्<sup id="fnref:11"><a href="#fn:11" class="footnote-ref" role="doc-noteref">11</a></sup> भयं भवति । एवं हि प्रसिद्धं लौकिकीष्व् अपि मायासु । उक्तं च भगवता—</p>
<blockquote>
<p>दैवी ह्य् एषा गुणमयी मम माया दुरत्यया ।<br>
माम् एव ये प्रपद्यन्ते मायाम् एतां तरन्ति ते ॥[गीता ७.१४] इति ।</p>
</blockquote>
<p><strong>एकया</strong> अव्यभिचारिण्या <strong>भक्त्या</strong>भजेत् । किं च, <strong>गुरु-देवतात्मा</strong> गुरुर् एव देवता ईश्वरआत्मा प्रेष्ठश् च यस्य तथा-दृष्टिः सन्न् इत्य् अर्थः । इत्य् एषा ॥</p>
<p>॥११.२॥ कविर् विदेहम् ॥१॥</p>
<p>[२]</p>
<p>किं च—</p>
<blockquote>
<p><strong>एवं स्व-चित्ते स्वत एव सिद्ध</strong><br>
<strong>आत्मा प्रियोऽर्थो भगवान् अनन्तः ।</strong><br>
<strong>तं निर्वृतो नियतार्थो भजेत</strong><br>
<strong>संसार-हेतूपरमश् च यत्र ॥</strong> [भा।पु। २.२.६]</p>
</blockquote>
<p>टीका च—तदा तेन किं कर्तव्यं ? हरिस् तु सेव्य इत्य् आह—<strong>एवं</strong> विरक्तः सन् <strong>तं भजेत</strong> । भजनीयत्वे हेतवः—<strong>स्व-चित्ते स्वत एव सिद्धः</strong> । यत <strong>आत्मा</strong>, अत एव <strong>प्रियः</strong> । प्रियस्य च सेवा सुख-रूपैव । <strong>अर्थः</strong> सत्यः, न त्व् अनात्मवन् मिथ्या । <strong>भगवान्</strong> भजनीय-गुणश् च, <strong>अनन्तश्</strong> च नित्यः । य<sup id="fnref:12"><a href="#fn:12" class="footnote-ref" role="doc-noteref">12</a></sup> एवं-भूतस् <strong>तं भजेत</strong> । <strong>नियतार्थो</strong> निश्चित-स्वरूपः<sup id="fnref:13"><a href="#fn:13" class="footnote-ref" role="doc-noteref">13</a></sup> । तद्-अनुभवानन्देन<sup id="fnref:14"><a href="#fn:14" class="footnote-ref" role="doc-noteref">14</a></sup> <strong>निर्वृतः</strong> सन्, इति भक्तेः स्वतः सुखात्मकत्वं दर्शितम् । किं च, <strong>यत्र</strong> यस्मिन् भजने सति <strong>संसार-हेतोर्</strong> अविद्याया <strong>उपरमो</strong> नाशो भवति ॥इत्य् एषा ।अत्र च-कारात् तत्-प्राप्तिर् ज्ञेया ॥</p>
<p>॥२.२॥ श्री-शुकः ॥२॥</p>
<p>[३]</p>
<p>तत्र यद्यपि श्रवण-मननादिकं ज्ञान-साधनम् अपि तत्-साम्मुख्यम् एव, ब्रह्माकारस्यानुभव-हेतुत्वात्, अत एव तत्-परम्परोपयोगित्वात् साङ्ख्याष्टाङ्ग-योग-कर्माण्य् अपि तत्-साम्मुख्यान्य् एव, तथा तेषां कथञ्चिद् भक्तित्वम् अपि जायते,<sup id="fnref:15"><a href="#fn:15" class="footnote-ref" role="doc-noteref">15</a></sup> कर्मणस् तद्-आज्ञा-पालन-रूपत्वेन तद्-अर्पितत्वादिना च करणात्, ज्ञानादीनां चान्यत्रानासक्ति-हेतुत्वादि-द्वारा भक्ति-सचिवतया विधानात्, तथापि पूर्वं भक्त्याभजेत् [११.२.३७] इत्य् अनेन कर्म-ज्ञानादिकं नादृतं, किन्तु साक्षाद्-भक्त्या श्रवण-कीर्तनादि-लक्षणयैव <strong>भजेत</strong> इत्य् उक्तम्।</p>
<p>तथैव स-हेतुकं श्री-सूतोपदेशोपक्रमत एव दृश्यते ।यथाह—स<sup id="fnref:16"><a href="#fn:16" class="footnote-ref" role="doc-noteref">16</a></sup> वै [१.२.६]इत्य्-आदिना अतो वै कवय [१.२.२२]इत्य् अन्तेन ग्रन्थेन । तत्र—</p>
<blockquote>
<p><strong>स वै पुंसां परो धर्मो यतो भक्तिर् अधोक्षजे ।</strong><br>
<strong>अहैतुक्य् अप्रतिहता ययात्मा सुप्रसीदति ॥३॥</strong>[भा।पु। १.२.६]</p>
</blockquote>
<p>यत् खलु महा-पुराणारम्भे पृष्टं सर्व-शास्त्र-सारम् ऐकान्तिकं श्रेयो ब्रूहीति । तत्रोत्तरं—स वै इत्य्-आदि । <strong>यतो</strong> धर्माद् <strong>अधोक्षजे भक्तिस्</strong> तत्-कथा-श्रवणादिषु रुचिर् भवति, धर्मः स्वनुष्ठित [भा।पु। १.२.८]इत्य्-आदौ व्यतिरेकेण दर्शयिष्यमाणत्वात् । स वै स एव । स्वनुष्ठितस्य धर्मस्य संसिद्धिर् हरि-तोषणम् [भा।पु। १.२.१३] इति वक्ष्यमाण-रीत्या तत्-सन्तोषणार्थम् एव कृतो धर्मः परः सर्वतः श्रेष्ठः, न निवृत्ति-मात्र-लक्षणोऽपि, वैमुख्याविशेषात् । तथा च श्री-नारद-वाक्यम्—नैष्कर्म्यम् अप्य् अच्युत-भाव-वर्जितम् इत्य्-आदौ, कुतः पुनः शश्वद् अभद्रम् ईश्वरे न चार्पितं कर्म यद् अप्य् अकारणम् [भा।पु। १.५.१२] इति । अतो वक्ष्यते अतः पुम्भिः [भा।पु। १.२.१३]इत्य्-आदि । ततः स एवैकान्तिकं श्रेय इत्य् अर्थः । अनेन भक्तेस् तादृश-धर्मतोऽपि अतिरिक्तत्वम् उक्तम् ।</p>
<p>तस्या भक्तेः स्वरूप-गुणम् आह—स्वत एव सुख-रूपत्वाद् अहैतुकी फलान्तरानु-सन्धान-रहिता । अप्रतिहता तद्-उपरि सुखद-पदार्थान्तराभावात् केनापि व्यवधातुम् अशक्या च । जातायां च तस्यां रुचि-लक्षणायां भक्त्यां तयैव श्रवणादि-लक्षणः साधन-भकि-योगः प्रवर्तितः स्यात् ।</p>
<blockquote>
<p>[४]</p>
</blockquote>
<p>ततश् च यस्यास्ति भक्तिर् भगवत्य् अकिञ्चना सर्वैर् गुणैस् तत्र समासते सुराः [भा।पु। ५.१८.१२] इत्य्-आद्य्-अनुसारेण भगवत्-स्वरूपादि-ज्ञानं ततोऽन्यत्र वैराग्यं च तद्-अनुगाम्येव स्याद् इत्य् आह—</p>
<blockquote>
<p><strong>वासुदेवे भगवति भक्ति-योगः प्रयोजितः ।</strong><br>
<strong>जनयत्य् आशु वैराग्यं ज्ञानं च यद् अहैतुकम् ॥</strong> [भा।पु। १.२.७]</p>
</blockquote>
<p><strong>अहैतुकं</strong> शुष्क-तर्काद्य्-अगोचरम् औपनिषदं <strong>ज्ञानम् आशु</strong> ईषत् श्रवण-मात्रेण जनयतीत्य् अर्थः ।</p>
<p>[५]</p>
<p>व्यतिरेकेणाह—</p>
<blockquote>
<p><strong>धर्मः स्वनुष्ठितः पुंसां वासुदेव</strong>**-कथासु<sup id="fnref:17"><a href="#fn:17" class="footnote-ref" role="doc-noteref">17</a></sup> यः ।**<br>
<strong>नोत्पादयेद् यदि रतिं श्रम एव हि केवलम् ॥</strong> [भा।पु। १.२.८]</p>
</blockquote>
<p>वासुदेव-तोषणाभावेन<strong>यदि</strong><sup id="fnref:18"><a href="#fn:18" class="footnote-ref" role="doc-noteref">18</a></sup> तत्-<strong>कथासु</strong>तत्-तल्-लीला-वर्णनेषु <strong>रतिं</strong> रुचिं <strong>नोत्पादयेत्</strong>, तदा <strong>श्रमः</strong> स्यान् न तु फलम् । कथा-रुचेः सर्वत्रैवाद्यत्वात् श्रेष्ठत्वाच् च सैवोक्ता । तद्-उपलक्षणत्वेन भजनान्तर-रुचिर् अप्य् उपदिष्टा । <strong>एव</strong>-शब्देन प्रवृत्ति-लक्षण-कर्म-फलस्य स्वर्गादेः क्षयिष्णुत्वम् । <strong>हि</strong>-शब्देन तत्रैव च, तद् यथेह कर्म-जितो लोकः क्षीयते [छा।उ। ८.१.६] इति सोपपत्तिक-श्रुति-प्रमाणत्वम् । [निर्णीते केवलम् इत्य् अमर-कोषात्]<sup id="fnref:19"><a href="#fn:19" class="footnote-ref" role="doc-noteref">19</a></sup> <strong>केवलम्</strong> इत्य् अव्ययेननिवृत्ति-मात्र-लक्षण-धर्म-फलस्यासाध्यत्वं,<sup id="fnref:20"><a href="#fn:20" class="footnote-ref" role="doc-noteref">20</a></sup> सिद्धस्यापि नश्वरत्वम्, तत्रापि तेनैव हि-शब्देन यस्य देवे परा भक्तिर् [श्वे।उ। ६.२३] इत्य्-आदि-श्रुति-प्रमाणत्वम्, नैष्कर्म्यम् अप्य् अच्युत-भाव-वर्जितम् [१.५.१२] इत्य्-आदि, श्रेयः-सृतिं भक्तिम् उदस्य ते विभो क्लिश्यन्ति ये केवल-बोध-लब्धये [भा।पु। १०.१४.४]इत्य्-आदि, आरुह्य कृच्छ्रेण परं पदं ततः पतन्त्य् अधोऽनादृत-युष्मद्-अङ्घ्रयः [भा।पु। १०.२.३२] इत्य्-आदि वचन-प्रमाणत्वं च सूचितम् ।</p>
<p>श्लोक-द्वयेन भक्तिर् निरपेक्षा, ज्ञान-वैराग्ये तु तत्-सापेक्षे इति लभ्यते । तद् एवं भक्ति-फलत्वेनैव धर्मस्य साफल्यम् उक्तम् ।</p>
<p>[६]</p>
<p>तत्र यद् अन्ये मन्यन्ते—धर्मस्यार्थः फलं, तस्य कामः, तस्य चेन्द्रिय-प्रीतिः, तत्-प्रीतेश् च पुनर् अपि धर्मादि-परम्परेति—तच् चान्यथैवेत्य् आह द्वाभ्यां—</p>
<blockquote>
<p><strong>धर्मस्य ह्य् आपवर्ग्यस्य नार्थोऽर्थायोपकल्पते ।</strong><br>
<strong>नार्थस्य धर्मैकान्तस्य कामो लाभाय हि स्मृतः ॥</strong><br>
<strong>कामस्य नेन्द्रिय-प्रीतिर् लाभो जीवेत यावता ।</strong><br>
<strong>जीवस्य तत्त्व-जिज्ञासा नार्थो यश् चेह कर्मभिः ॥</strong> [भा।पु। १.२.९-१०]</p>
</blockquote>
<p><strong>आपवर्ग्यस्य</strong>—यथा-वर्ण-विधानम् अपवर्गश् च भवति ॥ योऽसौ भगवति सर्वात्मन्य् अनात्म्येऽनिरुक्तेऽनिलयने परमात्मनि वासुदेवेऽनन्य-निमित्त-भक्ति-योग-लक्षणो नाना-गति-निमित्ताविद्या-ग्रन्थि-रन्धन-द्वारेण, यदा हि महा-पुरुष-पुरुष-प्रसङ्गः [भा।पु। ५.१९.१९-२०] इति पञ्चम-स्कन्ध-गद्यानुसारेण अपवर्गो भक्ति-योगः<sup id="fnref:21"><a href="#fn:21" class="footnote-ref" role="doc-noteref">21</a></sup> । तथा च स्कान्दे रेवा-खण्डे—</p>
<blockquote>
<p>निश्चला त्वयि भक्तिर् या सैव मुक्तिर् जनार्दन ।<br>
मुक्ता एव हि भक्तास् ते तव विष्णो यतो हरे ॥ इति ।</p>
</blockquote>
<p>अत उक्त-रीत्या भक्ति-सम्पादकस्येत्य् अर्थः ॥</p>
<p>टीका च—<strong>अर्थाय</strong> फलत्वाय । <strong>अर्थोनोपकल्पते</strong> योग्यो न भवति । तथा<strong>अर्थस्य</strong> अप्य् एवं-भूत-धर्माव्यभिचारिणः <strong>कामो लाभाय</strong> फलत्वाय न हि <strong>स्मृतस्</strong> तत्त्व-विद्भिः । <strong>कामस्य</strong> विषय-भोगस्य <strong>इन्द्रिय-प्रीतिर् लाभः</strong> फलं न भवति, किन्तु <strong>यावता जीवेत</strong> तावान् एव कामस्य लाभः । तादृश-जीवन-पर्यन्त एव कामः सेव्य इत्य् अर्थः । <strong>जीवस्य</strong> जीवनस्य <strong>च</strong> पुनर् धर्मानुष्ठान-द्वारा <strong>कर्मभिर्य इह</strong> प्रसिद्धः स्वर्गादिः सोऽ<strong>र्थो न</strong> भवति, किन्तु <strong>तत्त्व-जिज्ञासा</strong> एवेति ।</p>
<p>तद् एवं तत्त्व-ज्ञानं यस्या भक्तेर् अवान्तर-फलम् उक्तं, सैव परमं फलम् इति भावः ॥</p>
<p>किं तत्त्वम् ? इत्य् अपेक्षायां पद्यम् एकं तूदाहृतम्—</p>
<blockquote>
<p><strong>वदन्ति तत् तत्त्व-विदस् तत्त्वं यज् ज्ञानम् अद्वयम् ।</strong><br>
<strong>ब्रह्मेति परमात्मेति भगवान् इति शब्द्यते ॥</strong> [भा।पु। १.२.११] इति ।</p>
</blockquote>
<p><strong>अद्वयम्</strong> इति तस्याखण्डत्वं निर्दिश्यान्यस्य तद्-अनन्यत्व-विवक्षया तच्-छक्तित्वम् एवाङ्गीकरोति । तत्र शक्ति-वर्ग-लक्षण-तद्-धर्मातिरिक्तं केवलं <strong>ज्ञानं ब्रह्मेति शब्द्यते</strong> । अन्तर्यामित्वमय-माया-शक्ति-प्रचुर-चिच्-छक्त्य्-अंश-विशिष्टं <strong>परमात्मेति</strong> । परिपूर्ण-सर्व-शक्ति-विशिष्टं <strong>भगवान्</strong> इति । विवृतं चैतत् प्राक्तन-सन्दर्भ-त्रयेण ।</p>
<p>[७]</p>
<p>तच् च त्रिधाविर्भाव-युक्तम् एव तत्त्वं भक्त्यैव साक्षाद् अपि<sup id="fnref:22"><a href="#fn:22" class="footnote-ref" role="doc-noteref">22</a></sup> क्रियत इत्य् आह—</p>
<blockquote>
<p><strong>तच् छ्रद्दधाना मुनयो ज्ञान-वैराग्य-युक्तया ।</strong><br>
<strong>पश्यन्त्य् आत्मनि चात्मानं भक्त्या श्रुत-गृहीतया ॥</strong> [भा।पु। १.२.१२]</p>
</blockquote>
<p><strong>भक्त्या</strong> तत्-कथा-रुचेर् एव परावस्था-रूपया प्रेम-लक्षणया । <strong>तत्</strong>पूर्वम् एवोक्तं तत्त्वम्।<sup id="fnref:23"><a href="#fn:23" class="footnote-ref" role="doc-noteref">23</a></sup> <strong>आत्मनि</strong> शुद्धे चेतसि <strong>पश्यन्तिच</strong> । ज्ञान-मात्रस्य का वार्ता ? साक्षाद् अपि कुर्वन्तीत्य् अर्थः । कीदृशं तत् ? <strong>आत्मानं</strong> स्वरूपाख्य-जीवाख्य-मायाख्य-शक्तीनाम् आश्रयम् । <strong>ज्ञान-वैराग्य-युक्तया</strong>[ज्ञानं च वैराग्यं च, ताभ्यां युक्तया]<sup id="fnref:24"><a href="#fn:24" class="footnote-ref" role="doc-noteref">24</a></sup> स्वात्मजाभ्यां ताभ्यां सेवितया । अत एव च ते <strong>मुनयः</strong> पृथक् च विशिष्टं च स्वेच्छया पश्यन्तीत्य् आयाति । तद् एवं **&ldquo;श्रुत-गृहीतया&quot;&ldquo;मुनयः&quot;&ldquo;श्रद्दधाना&rdquo;**इति पद-त्रयेण तस्या एव भक्तेर् दौर्लभ्यं दर्शितम् ।</p>
<p>सद्-गुरोः सकाशाद् वेदान्ताद्य्-अखिल-शास्त्रार्थ-विचार-श्रवण-द्वारा यदि सा [भक्तिः]<sup id="fnref:25"><a href="#fn:25" class="footnote-ref" role="doc-noteref">25</a></sup> आवश्यक-परम-कर्तव्यत्वेन ज्ञायते, पुनश् च—</p>
<blockquote>
<p>भगवान् ब्रह्म कार्त्स्न्येन त्रिर् अन्वीक्ष्य मनीषया ।<br>
तद् अध्यवस्यत् कूट-स्थो रतिर् आत्मन् यतो भवेत् ॥ [भा।पु। २.२.३४]</p>
</blockquote>
<p>इतिवद् यदि विपरीत-भावना-त्याजकौ मनन-योग्यता-मननाभिनिवेशौ स्यातां, ततः श्रद्दधानैश् च सा भक्तिर् उपासन-द्वारा लभ्यते इति । अतः श्रुतिर् अपि तद्-अर्थम् आगृह्णाति—आत्मा वा अरे द्रष्टव्यः श्रोतव्यो मन्तव्यो निदिध्यासितव्यः [बृ।आ।उ। २.४.६] इति । अत्र निदिध्यासनम् उपासनम् । दर्शनं साक्षात्कार उच्यते ॥</p>
<p>[८]</p>
<p>सा चैवं दुर्लभा भक्तिः श्री-हरि-तोषणे प्रयुक्तात् स्वाभाविक-धर्माद् अपि लभ्यते इति । तस्माद् धरि-तोषणम् एव तस्य परम-फलम् इत्य् आह—</p>
<blockquote>
<p><strong>अतः पुम्भिर् द्विज-श्रेष्ठा वर्णाश्रम-विभागशः ।</strong><br>
<strong>स्वनुष्ठितस्य धर्मस्य संसिद्धिर् हरि-तोषणम् ॥</strong>[भा।पु। १.२.१३]</p>
</blockquote>
<p><strong>स्वनुष्ठितस्य</strong> बहु-प्रयत्नेनाच्छिद्रम् उपार्जितस्य इति तुच्छे स्वर्गादि-फले तत्-प्रयोगोऽतीवायुक्त इति भावः ॥</p>
<p>[९]</p>
<p>यद्य् एवं श्री-हरि-सन्तोषकस्यापि धर्मस्य फलं श्रवणादि-रुचि-लक्षणा भक्तिर् एव, तद्-अनुगतास् तत्-प्रवर्तिताश् च<sup id="fnref:26"><a href="#fn:26" class="footnote-ref" role="doc-noteref">26</a></sup> ज्ञान-वैराग्यादि-गुणा इत्य् आयातं, तदा साक्षाच्-छ्रवणादि-रूपा भक्तिर् एव कर्तव्या ।किं तत् ? तद्-आग्रहेणेत्य् आह—</p>
<blockquote>
<p><strong>तस्माद् एकेन मनसा भगवान् सात्वतां पतिः ।</strong><br>
<strong>श्रोतव्यः कीर्तितव्यश् च ध्येयः पूज्यश् च नित्यदा ॥</strong> [भा।पु। १.२.१४]</p>
</blockquote>
<p><strong>एकेन</strong> कर्माद्य्-आग्रह-शून्येन<sup id="fnref:27"><a href="#fn:27" class="footnote-ref" role="doc-noteref">27</a></sup> । श्रवणम् अत्र नाम-गुणादीनां, तथा कीर्तनं च॥</p>
<p>[१०]</p>
<p>तत्रैवान्तिम-भूमिका-पर्यन्तां सुगमां शैलीं वक्तुं धर्मादि-कष्ट-निरपेक्षेण युक्ति-मात्रेण तत्-प्रथम-भूमिकां श्री-हरि-कथा-रुचिम् उत्पादयंस् तस्य गुणं स्मारयति—</p>
<blockquote>
<p><strong>यद्-अनुध्यासिना युक्ताः कर्म-ग्रन्थि-निबन्धनम् ।</strong><br>
<strong>छिन्दन्ति कोविदास् तस्य को न कुर्यात् कथा-रतिम् ॥</strong> [भा।पु। १.२.१५]</p>
</blockquote>
<p><strong>कोविदा</strong> विवेकिनः । <strong>युक्ताः</strong> संयत-चित्ता <strong>यस्य</strong> हरेर् <strong>अनुध्या</strong> अनुध्यानं चिन्तन-मात्रम् एव <strong>असिः</strong> खड्गः, तेन <strong>ग्रन्थिं</strong> नाना-देहेष्व् अहङ्कारं निबध्नाति यत्, तत् <strong>कर्म छिन्दन्ति</strong> । तस्यैवम्भूतस्य परम-दुःखाद् उद्धर्तुः कथायां <strong>रतिं</strong>रुचिं <strong>को न कुर्यात्</strong> ?</p>
<p><strong>[११]</strong></p>
<p>नन्व् एवम् अपि तस्य कथा-रुचिर् मन्द-भाग्यानां च न जायत इत्य् आशङ्क्य तत्र सुगमोपायं<sup id="fnref:28"><a href="#fn:28" class="footnote-ref" role="doc-noteref">28</a></sup> वदन्, ताम् आरभ्य नैष्ठिकी-पर्यन्तां भक्तिम् उपदिशति पञ्चभिः—</p>
<blockquote>
<p><strong>शुश्रूषोः श्रद्दधानस्य वासुदेव-कथा-रुचिः ।</strong><br>
<strong>स्यान् महत्-सेवया विप्राः पुण्य-तीर्थ-निषेवणात् ॥</strong> [भा।पु। १.२.१६]</p>
</blockquote>
<p>भुवि पुरु-पुण्य-तीर्थ-सदनान्य् ऋषयो विमदाः [भा।पु। १०.८७.३५] इत्य्-आद्य्-अनुसारेण प्रायस् तत्र महत्-सङ्गो भवति इति तदीय-टीकानुमत्या च <strong>पुण्य-तीर्थ-निषेवणाद्</strong> धेतोर् लब्धा यदृच्छया या <strong>महत्-सेवा</strong> तया <strong>वासुदेव-कथा-रुचिः</strong> स्यात् । कार्यान्तरेणापि तीर्थे भ्रमतो महतां प्रायस् तत्र भ्रमतां तिष्ठतां वा दर्शन-स्पर्शन-सम्भाषणादि-लक्षणा सेवा स्वत एव सम्पद्यते । तत्-प्रभावेण च तदीयाचरणे श्रद्धा भवति । &ldquo;तदीय-स्वाभाविक-परस्पर-भगवत्-कथायां किम् एते सङ्कथयन्ति ? तत् शृणोमि ? इति तद्-इच्छा जायते । तच्-छ्रवणेन च तस्यां रुचिर् जायत इति । तथा च महद्भ्य एव श्रुता झटिति कार्य-करीति भावः । तथा च श्री-कपिल-देव-वाक्यम्—सतां प्रसङ्गान् मम वीर्य-संविदो भवन्ति हृत्-कर्ण-रसायनाः कथाः [भा।पु। ३.२५.२५] इत्य्-आदि ।</p>
<p><strong>[१२]</strong></p>
<p>ततश् च,</p>
<blockquote>
<p><strong>शृण्वतां स्व-कथाः कृष्णः पुण्य-श्रवण-कीर्तनः ।</strong><br>
<strong>हृद्य् अन्तःस्थो ह्य् अभद्राणि विधुनोति सुहृत्-सताम् ॥</strong> [भा।पु। १.२.१७]</p>
</blockquote>
<p>कथा-द्वारा <strong>अन्तः-स्थो</strong> भावना-पदवीं गतः सन् <strong>हृदि अभद्राणि</strong> वासनाः ॥</p>
<p>[१३]</p>
<p>ततश् च,</p>
<blockquote>
<p><strong>नष्ट-प्रायेष्व् अभद्रेषु नित्यं भागवत-सेवया ।</strong><br>
<strong>भगवत्य् उत्तम-श्लोके भक्तिर् भवति नैष्ठिकी ॥</strong> [भा।पु। १.२.१८]</p>
</blockquote>
<p><strong>नष्ट-प्रायेषु,</strong> न तज्-ज्ञानम् इव सम्यङ्-नष्टेष्व् एवेति भक्तेर् निरर्गल-स्वभावत्वम् उक्तम्। भागवतानां भागवत-शास्त्रस्य च<sup id="fnref:29"><a href="#fn:29" class="footnote-ref" role="doc-noteref">29</a></sup> सेवया भक्तिर् अनुध्यान-रूपा <strong>नैष्ठिकी</strong> सन्ततैव भवति ॥</p>
<p>[१४]</p>
<p>तदैव त्रि-भुवन-विभव-हेतवेऽप्य् अकुण्ठ-स्मृतिर् [भा।पु। ११.२.५३] इत्य्-आद्य्-उक्त-रीत्या सर्व-वासना-नाशात् चित्तं शुद्ध-सत्त्व-मग्नं सत् भगवत्-तत्त्व-साक्षात्कार-योग्यं भवतीत्य् आह—</p>
<blockquote>
<p><strong>तदा रजस्-तमो-भावाः काम-लोभादयश् च ये ।</strong><br>
<strong>चेत एतैर् अनाविद्धं स्थितं सत्त्वे प्रसीदति ॥</strong> [भा।पु। १.२.१९]</p>
</blockquote>
<p><strong>रजश्</strong> च<strong>तमश्</strong> च ये च तत्-प्रभावा <strong>भावाः</strong> कामादयः, <strong>एतैर्</strong> इत्य् अन्वयः ॥</p>
<p>[१५]</p>
<blockquote>
<p><strong>एवं प्रसन्न-मनसो भगवद्-भक्ति-योगतः ।</strong><br>
<strong>भगवत्-तत्त्व-विज्ञानं मुक्त-सङ्गस्य जायते ॥</strong> [भा।पु। १.२.२०]</p>
</blockquote>
<p><strong>एवं</strong> पूर्वोक्त-प्रकारेण <strong>प्रसन्न-मनसस्</strong> ततो <strong>मुक्त-सङ्गस्य</strong> त्यक्त-कामादि-वासनस्य <strong>भक्ति-योगतः</strong> पुनर् अपि क्रियमाणात् तस्माद् <strong>विज्ञानं</strong> साक्षात्कारो मनसि बहिर् वा <strong>भावनां</strong> विनैवानुभवो यः, स जायते ॥</p>
<p>[१६]</p>
<p>तस्य च परमानन्दैक-रूपत्वेन स्वतः-फल-रूपस्य साक्षात्-कारस्यानुषङ्गिकं फलम् आह—</p>
<blockquote>
<p><strong>भिद्यते हृदय-ग्रन्थिश् छिद्यन्ते सर्व-संशयाः ।</strong><br>
<strong>क्षीयन्ते चास्य कर्माणि दृष्ट एवात्मनीश्वरे ॥</strong>[भा।पु। १.२.२१]</p>
</blockquote>
<p><strong>हृदय-ग्रन्थिर्</strong> उपाध्य्-अहङ्कारः<sup id="fnref:30"><a href="#fn:30" class="footnote-ref" role="doc-noteref">30</a></sup> । <strong>सर्व-संशयाश् छिद्यन्त</strong> इति श्रवण-मननादि-प्रधानानाम् अपि तस्मिन् <strong>दृष्ट एव</strong> सर्वे संशयाः समाप्यन्ते इत्य् अर्थः । तत्र श्रवणेन तावज्-ज्ञेय-गतासम्भावनाश् छिद्यन्त इति, मननेन तद्-गत-विपरीत-भावना, साक्षात्कारेण त्व् आत्म-योग्यता-गतासम्भावना-विपरीत-भावने इति ज्ञेयम् । <strong>क्षीयन्ते</strong> तद्-इच्छा-मात्रेणैव तद्-आभासो न<sup id="fnref:31"><a href="#fn:31" class="footnote-ref" role="doc-noteref">31</a></sup> किञ्चिद् एव तेष्व् अवशिष्यत इत्य् अर्थः ।</p>
<p>[१७]</p>
<blockquote>
</blockquote>
<p>अत्र प्रकरणार्थे सद्-आचारं दर्शयन्न् उपसंहरति—</p>
<blockquote>
<p><strong>अतो वै कवयो नित्यं भक्तिं परमया मुदा ।</strong><br>
<strong>वासुदेवे भगवति कुर्वन्त्य् आत्म-प्रसादनीम् ॥</strong> [भा।पु। १.२.२२]</p>
</blockquote>
<p><strong>आत्म-प्रसादनीं</strong> मनसः शोधनीम् । न केवलम् एतावद्-गुणत्वं तस्याः, किं च <strong>परमया मुदेति</strong> कर्मानुष्ठानवन् न साधन-काले साध्य-काले<sup id="fnref:32"><a href="#fn:32" class="footnote-ref" role="doc-noteref">32</a></sup> वा भक्त्य्-अनुष्ठानं दुःख-रूपं, प्रत्युत सुख-रूपम् एवेत्य् अर्थः । अत एव नित्यं साधक-दशायां सिद्ध-दशायां च तावत् <strong>कुर्वन्ति</strong> इत्य् उक्तम् ॥</p>
<p>॥१.२॥ श्री-सूतः ॥ १७ ॥</p>
<p>[१८]</p>
<p>तद् एवं कर्म-ज्ञान-वैराग्य-यत्न-परित्यागेन भगवद्-भक्तिर् एव कर्तव्येति मतम् । कर्म-विशेष-रूपं देवतान्तर-भजनम् अपि न कर्तव्यम् इत्य् आह सप्तभिः । तत्रान्येषां का वार्ता, सत्य् अपि श्री-भगवत एव गुणावतारत्वे श्री-विष्णुवत् साक्षात्-परम-ब्रह्मत्वाभावात् सत्त्व-मात्रोपकारकत्वाभावाच् च, प्रत्युत रजस्-तमो-बृंहणत्वाच् च, ब्रह्म-शिवाव् अपि श्रेयोऽर्थिभिर् नोपास्याव् इत्य् अत्र द्वौ श्लोकौ परमात्म-सन्दर्भे [१२-१३] एवोदाहृतौ—</p>
<blockquote>
<p>सत्त्वं रजस् तम इति प्रकृतेर् गुणास् तैर्<br>
युक्तः परम-पुरुष एक इहास्य धत्ते ।<br>
स्थित्य्-आदये हरि-विरिञ्चि-हरेति संज्ञाः<br>
श्रेयांसि तत्र खलु सत्त्व-तनोर् नॄणां स्युः ॥ [भा।पु। १.२.२३]<br>
पार्थिवाद् दारुणो धूमस् तस्माद् अग्निस् त्रयीमयः ।<br>
तमसस् तु रजस् तस्मात् सत्त्वं यद् ब्रह्म-दर्शनम् ॥ [भा।पु। १.२.२४] इति ।</p>
</blockquote>
<p><strong>सत्त्व-तनोः</strong> सत्त्व-शक्तेः । त्रयी-मयस् त्रय्य् उक्त-कर्म-प्रचुरः । दारु-स्थानीयं तमः । धूम-स्थानीयं रजः । अग्नि-स्थानीयं सत्त्वं । त्रय्य् उक्त-कर्म-स्थानीयं ब्रह्म । [<strong>पार्थिवाद्</strong> इति यथा धूमोऽंशेनाग्नीयो भवति, दारु तु तथा नेति, अत्र स्वल्पं त्रयीमयत्वं भवति । एवं यथा रजसः सत्त्व-सन्निहितत्वं तथा तमसो नेति । ब्रह्म-सन्निहितत्वं स्वल्पं ज्ञेयम् । ततश् च]<sup id="fnref:33"><a href="#fn:33" class="footnote-ref" role="doc-noteref">33</a></sup> त्रय्य्-उक्त-कर्म यथाग्नाव् एव साक्षात् प्रवर्तते नान्ययोस् तद्वत् पर-ब्रह्म-भूतो भगवान् अपि सत्त्व एवेत्य् अर्थः ।</p>
<p>देवतान्तर-परित्यागेनापि भगवद्-भक्तौ सद्-आचारं प्रमाणयति—</p>
<blockquote>
<p><strong>भेजिरे मुनयोऽथाग्रे भगवन्तम् अधोक्षजम् ।</strong><br>
<strong>सत्त्वं विशुद्धं क्षेमाय कल्पन्ते येऽनु तान् इह ॥</strong> [भा।पु। १.२.२५]</p>
</blockquote>
<p><strong>अथ</strong> अतो हेतोः । <strong>अग्रे</strong> पुरा । <strong>सत्त्वं विशुद्धं</strong> विशुद्ध-सत्त्वात्मक-मूर्तिं भगवन्तम् । प्रकृत-सत्त्वातीतत्वं च तस्य विवृतं भगवत्-सन्दर्भे [१००] । अतो <strong>ये तान् अनु</strong>वर्तन्ते, त <strong>इह</strong> संसारे <strong>क्षेमाय कल्पन्ते</strong> ।</p>
<p>[१९]</p>
<p>नन्व् अन्यान् भैरवादीन् देवान् अपि केचिद् भजन्तो दृश्यन्ते ? सत्यं, यतस् ते सकामाः । किन्तु मुमुक्षवोऽप्य् अन्यान् न भजन्ते । किम् उत तद्-भक्त्य्-एक-पुरुषार्था इत्य् आह—</p>
<blockquote>
<p><strong>मुमुक्षवो घोर-रूपान् हित्वा भूत-पतीन् अथ ।</strong><br>
<strong>नारायण-कलाः शान्ता भजन्ति ह्य् अनसूयवः ॥</strong> [भा।पु। १.२.२६]</p>
</blockquote>
<p><strong>भूत-पतीन्</strong> इति पितृ-प्रजेशादीनाम् उपलक्षणम् । <strong>अनसूयवो</strong> देवतान्तरानिन्दकाः सन्तः ॥</p>
<p>[२०]</p>
<p>ननु काम-लोभोऽपि लक्ष्मी-पति-भजने भवत्य् एव । तर्हि कथम् अन्यांस् ते भजन्ते ? तत्राह—</p>
<blockquote>
<p><strong>रजस्-तमः-प्रकृतयः सम-शीला भजन्ति वै ।</strong><br>
<strong>पितृ-भूत-प्रजेशादीन् श्रियैश्वर्य-प्रजेप्सवः ॥</strong> [भा।पु। १.२.२७]</p>
</blockquote>
<p>रजस्-तमः-प्रकृतित्वेनैव पित्रादिभिः <strong>समं शीलं</strong> येषां, सम-शीलत्वाद् एव तद्-भजने प्रवृत्तिर् इत्य् अर्थः ॥</p>
<p>[२१]</p>
<p>ततो वासुदेव एव भजनीय इत्य् उक्तम् । सर्व-शास्त्र-तात्पर्यं च तत्रैवेत्य् आह द्वाभ्याम्—</p>
<blockquote>
<p><strong>वासुदेव-परा वेदा वासुदेव-परा मखाः ।</strong><br>
<strong>वासुदेव-परा योगा वासुदेव-पराः क्रियाः ॥</strong><br>
<strong>वासुदेव-परं ज्ञानं वासुदेव-परं तपः ।</strong><br>
<strong>वासुदेव-परो धर्मो वासुदेव-परा गतिः ॥</strong> [भा।पु। १.२.२८-९]</p>
</blockquote>
<p>टीका च—<strong>वासुदेवः परस्</strong> तात्पर्य-गोचरो येषां ते । ननु वेदा मख-परा दृश्यन्ते इत्य् आशङ्क्य तेऽपि तद्-आराधनार्थत्वात् तत्-परा एवेत्य् उक्तम् । <strong>योगा</strong> योग-शास्त्राणि । तेषाम् अप्य् आसन-प्राणायामादि-क्रिया-परत्वम् आशङ्क्य, तासाम् अपि तत्-प्राप्त्य्-उपायत्वात् तत्-परत्वम् उक्तम् । <strong>ज्ञानं</strong> ज्ञान-शास्त्रम् ।</p>
<p>ननु तज्-ज्ञान-परम् एवेत्य् आशङ्क्य, ज्ञानस्यापि तत्-परत्वम् उक्तम् । <strong>तपो</strong>ऽत्र ज्ञानम् । <strong>धर्मो</strong> धर्म-शास्त्रं दान-व्रतादि-विषयम् ।</p>
<p>ननु तत्-स्वर्गादि-परम् इत्य् आशङ्क्य, तस्यापि तद्-अधीनत्वात् तत्-परत्वम् । गम्यत इति <strong>गतिः</strong> स्वर्गादि-फलम् । सापि तद्-आनन्दांश-प्रकाश-रूपत्वात् तत्-परैवेत्य् उक्तम् । यद् वा, <strong>वेदा</strong> इत्य् अनेनैव तन्-मूलत्वात् सर्वाण्य् अपि शास्त्राणि वासुदेव-पराणीत्य् उक्तम् ।</p>
<p>ननु वेदानां तेषां मख-योग-क्रियादि-नानार्थ-परत्वान् न तद्-एक-परत्वम् इत्य् आशङ्क्य मखादीनाम् अपि तत्-परत्वम् उक्तम् इति द्रष्टव्यम् इत्य् एषा ।</p>
<p>अत्र योगादीनां कथञ्चिद् भक्ति-सचिवत्वेनैव तत्-परत्वं मुख्यं द्रष्टव्यम् । वेदाश् च कर्म-काण्ड-परा एव ज्ञेयाः, केषाञ्चित् साक्षाद्-भक्ति-परत्वम् अपि दृश्यत इति—</p>
<blockquote>
<p>यस्य देवे परा भक्तिः यथा देवे तथा गुरौ ।</p>
</blockquote>
<p>तस्यैते कथिता ह्य् अर्थाः प्रकाशन्ते महात्मनः ॥ [श्वे।उ। ६.२३] इत्य्-आदेः ।</p>
<p>[२२]</p>
<p>तद् एवं द्वाविंशत्या<sup id="fnref:34"><a href="#fn:34" class="footnote-ref" role="doc-noteref">34</a></sup> तद्-भजनस्यैवाभिधेयत्वं दर्शयित्वा पूर्वोक्तं सर्व-शास्त्र-समन्वयम् एव स्थापयति—</p>
<blockquote>
<p><strong>स एवेदं ससर्जाग्रे भगवान् आत्म-मायया ।</strong><br>
<strong>सद्-असद्-रूपया चासौ गुण-मय्य् अगुणो विभुः ॥</strong> [भा।पु। १.२.३०] इत्य्-आदि ।</p>
</blockquote>
<p>टीका च—ननु जगत्-सर्ग-प्रवेश-नियमनादि-लीला-युक्ते वस्तुनि सर्व-शास्त्र-समन्वयो दृश्यते, कथं वासुदेव-परत्वं सर्वस्य ? तत्राह—स एवेति चतुर्भिर् इत्य् एषा । <strong>इदं</strong> महद्-आदि-विरिञ्चि-पर्यन्तम् । एवं प्रवेशादिकाप्य् उत्तर-श्लोकेषु द्रष्टव्या ॥</p>
<p>॥१.२॥ श्री-सुतः श्री-शौनकम् ॥१९-२२॥</p>
<p>[२३]</p>
<p>श्री-भागवताविर्भाव-कारणे श्री-नारद-व्यास-संवादेऽपि—</p>
<blockquote>
<p>नैष्कर्म्यम् अप्य् अच्युत-भाव-वर्जितं<br>
न शोभते ज्ञानम् अलं निरञ्जनम्<br>
कुतः पुनः शश्वद् अभद्रम् ईश्वरे<br>
न चार्पितं कर्म यद् अप्य् अकारणम् ॥ [भा।पु। १.५.१२] इत्य्-आद्य् उदाहृतम् ।</p>
</blockquote>
<p>टीका च—निष्कर्म ब्रह्म तद्-एकाकारत्वान् निष्कर्मता-रूपं <strong>नैष्कर्म्यम्</strong> । अज्यते अनेनेत्य् अञ्जनम् उपाधिः, तन्-निवर्तकं <strong>निरञ्जनम्</strong> । एवं-भूतम् अपि <strong>ज्ञानमच्युते भावो</strong> भक्तिस् तद्-<strong>वर्जितं</strong> चेद् <strong>अलम्</strong> अत्यर्थं <strong>न शोभते</strong> सम्यग् अपरोक्षाय न कल्पत इत्य् अर्थः। तदा <strong>शश्वत्</strong> साधन-काले फल-काले च <strong>अभद्रं</strong> दुःख-रूपं यत् काम्यं <strong>कर्म</strong>, <strong>यद् अप्यकारणम्</strong> अकाम्यं तच् चेति चकारस्यान्वयः । तद् अपि <strong>कर्म ईश्वरे नार्पितं</strong> चेत् <strong>कुतः पुनः शोभते</strong> ? बहिर्-मुखत्वेन सत्त्व-शोधकत्वाभावातित्य् एषा ।</p>
<p>तद् एवं ज्ञानस्य भक्ति-संसर्गं विना कर्मणस् तद्-उपपादकत्वं विना व्यर्थत्वं व्यक्तम् ।</p>
<p>किं च—जुगुप्सितं धर्म-कृतेऽनुशासतःस्वभाव-रक्तस्य महान् व्यतिक्रमः ॥ [भा।पु। १.५.१५]इत्य्-आदिकम् उक्त्वाह—</p>
<blockquote>
<p>त्यक्त्वा स्व-धर्मं चरणाम्बुजं हरेर्<br>
भजन्न् अपक्वोऽथ पतेत् ततो यदि ।<br>
यत्र क्व वाभद्रम् अभूद् अमुष्य किं<br>
को वार्थ आप्तोऽभजतां स्व-धर्मतः ॥ [भा।पु। १.५.१७]</p>
</blockquote>
<p>टीका च—</p>
<blockquote>
<p>इदानीं तु नित्य-नैमित्तिक-स्वधर्म-निष्ठाम् अप्य् अनादृत्य<br>
केवलं हरि-भक्तिर् एवोपदेष्टव्या इत्य् आशयेनाह—त्यक्त्वेति ।<br>
ननु स्वधर्म-त्यागेन <strong>भजन्</strong> भक्ति-परिपाकेन यदि कृतार्थो भवेत् तदा न काचिच् चिन्ता । यदि पुनर् <strong>अपक्व</strong> एव म्रियेत ततो भ्रश्येद् वा, तदा तु स्वधर्म-त्याग-निमित्तोऽनर्थः स्याद् इत्य् आशङ्क्याह—<strong>ततो</strong> भजनात् <strong>पतेत्</strong> कथञ्चिद् भ्रश्येन् म्रियेत वा <strong>यदि</strong> तदापि भक्ति-रसिकस्य कर्मानधिकारान् नानर्थ-शङ्का अङ्गीकृत्याप्य् आह । वा-शब्दः कटाक्षे ।<strong>यत्र क्व वा</strong> नीच-योनाव् अपि <strong>अमुष्य</strong> भक्ति-रसिकस्य <strong>अभद्रम् अभूत् किम्</strong>? नाभूद् एवेत्य् अर्थः । भक्ति-वासना-सद्-भावाद् इति भावः । <strong>अभजताम्</strong> अभजद्भिस् तु केवलं <strong>स्वधर्मतः को वार्थ आप्तः</strong>प्राप्तः ?<strong>अभजताम्</strong> इति षष्ठी सम्बन्ध-मात्र-विवक्षया इत्य् एषा ॥</p>
</blockquote>
<p>॥ १.५ ॥ श्री-नारदः श्री-व्यासम् ॥२३॥</p>
<p>[२४]</p>
<p>तद् एवं भक्तिर् एवाभिधेयं वस्त्व् इत्य् उक्तम् । तथैव श्री-शुक-परीक्षित्-संवादोपक्रमेऽपि—</p>
<blockquote>
<p><strong>श्रोतव्यादीनि राजेन्द्र नृणां सन्ति सहस्रशः ।</strong><br>
<strong>अपश्यताम् आत्म-तत्त्वं गृहेषु गृह-मेधिनाम् ॥</strong> [भा।पु। २.१.२] इत्य्-आदि ।</p>
</blockquote>
<p><strong>गृहेष्व्</strong> इत्य्-आदिकम् उपलक्षणं बहिर्मुखानाम् । <strong>आत्म-तत्त्वं</strong> भगवत्-तत्त्वं, तथा निगमयिष्यमानत्वात् ॥</p>
<p>[२५]</p>
<p>निगमयति—</p>
<blockquote>
<p><strong>तस्माद् भारत सर्वात्मा भगवान् ईश्वरो हरिः ।</strong><br>
<strong>श्रोतव्यः कीर्तितव्यश् च स्मर्तव्यश् चेच्छताभयम् ॥</strong> [भा।पु। २.१.५]</p>
</blockquote>
<p>टीका च—<strong>सर्वात्मा</strong> इति प्रेष्ठत्वम् आह—<strong>भगवान्</strong> इति सौन्दर्यम् । <strong>ईश्वर</strong> इत्य् आवश्यकत्वं <strong>हरिर्</strong> इति बन्ध-हारित्वम् । <strong>अभयं</strong> मोक्षम् <strong>इच्छता</strong> इत्य् एषा । मोक्षस् तु सर्व-क्लेश-शान्ति-पूर्वक-भगवत्-प्राप्तिर् एवेति ज्ञेयम् ॥</p>
<p>[२६]</p>
<p>एतद्-अनन्तरं विराड्-धारणाम् उक्त्वा तद्-अपवादेनापि तां भक्तिम् आह—</p>
<blockquote>
<p><strong>स सर्व-धी-वृत्त्य्-अनुभूत-सर्व</strong><br>
<strong>आत्मा यथा स्वप्न-जनेक्षितैकः ।</strong><br>
<strong>तं सत्यम् आनन्द-निधिं भजेत</strong><br>
<strong>नान्यत्र सज्जेद् यत आत्म-पातः ॥</strong> [भा।पु। २.१.३९]</p>
</blockquote>
<p>टीका च—<strong>सर्वेषां धी-वृत्तिभिरनुभूतं सर्वं</strong> येन, <strong>स एक</strong> एव सर्वान्तर्-<strong>आत्मा</strong> । <strong>तम् एव सत्यं भजेत</strong> । <strong>अन्यत्र</strong> उपलक्षणे <strong>न सज्जेत</strong> । यत आसङ्गाद् <strong>आत्मनः पातः</strong> संसारो भवति । एकस्य तत्-तद्-इन्द्रियैः सर्वानुभूतौ दृष्टान्तः—<strong>स्वप्न-जनानाम् ईक्षितायथा</strong> इति । स्वप्नेऽपि कदाचिद् बहून् देहान् प्रकल्प्य जीवस् तत्-तद्-इन्द्रियैः सर्वं पश्यति, तद्वत् । ईश्वरस्य तु विद्या-शक्तित्वान् न बन्धःइत्य् एषा ।</p>
<p>अत्र स्व-धी-वृत्तिभिः पश्यन्न् एव सर्वेषां धी-वृत्तिभिर् अपि सर्वं पश्यतीत्य् एव । तथोक्तम्, स ऐक्षत [बृ।आ।उ। १.२.५, ऐ।उ। १.१.२] इत्य् अत्र सर्व-धी-वृत्ति-सृष्टेः पूर्वम् अपि तच्-छ्रवणात् । तथा स्वप्न-देहानाम् ईश्वर-कर्तृकत्वेऽपि जीव-कर्तृक-प्रकल्पन-कथनं तत्-सङ्कल्प-द्वारैवेश्वरः करोतीत्य् अपेक्षायाम् उक्तम् ।</p>
<p>&ldquo;यः सर्व-धी&rdquo; इत्य् अनुक्तत्वात्, <strong>सत्यं</strong>**<sup id="fnref:35"><a href="#fn:35" class="footnote-ref" role="doc-noteref">35</a></sup> भजेत** इति योजयितव्यस्य कर्तुर् विद्यमानत्वात्, अयम् एवार्थः—स तथाभूत-विराड्-धारणा-सिद्धो योगी विराड्-गताभिः सर्वाभिर् धी-वृत्तिभिर् ज्ञानेन्द्रियैर् अनुभूतं सर्वं विराड्-गतं येन तथा-भूतोऽपि सन् तं सत्यम् आनन्द-निधिं विराड्-अन्तर्यामिनं श्री-नारायणम् एव भजेत । अन्यत्र विराड्-गते तद्-धारणावान्तर-फले च कुत्रापि न सज्जेत्, यतः सज्जनाद् आत्म-पातः संसार एव स्यात् ।</p>
<p>तस्य सर्वानुभूतौ दृष्टान्तः—<strong>आत्मा</strong> स्वप्न-द्रष्टा जीवो यथा स्वप्न-गतानां सर्वेषां जनानां तद्-उपलक्षितानां वस्तूनां च एक एव ईक्षिता भवतीति तद्वत् । अत्र <strong>तम्</strong> इत्य् अनेन स ऐक्षत इति, स्वाभाविकी ज्ञान-बल-क्रिया च [श्वे।उ। ६.८] इति श्रुति-प्रसिद्ध-परानपेक्ष-ज्ञानादि-सिद्धेः, तथा सन्ध्ये सृष्टिर् आह हि [वे।सू। ३.२.१], माया-मात्रं तु कार्त्स्न्येनानभिव्यक्त-स्वरूपत्वात् [वे।सू। ३.२.३] इति न्याय-प्राप्तेन स्वप्नस्यापि कर्तृत्वेन जाग्रद्-आदि-मय-जगत्-कर्तृत्वस्य पूर्णत्व-प्राप्तेर् वैलक्षण्यं दर्शितं । सत्यादि-द्वयेन परम-पुरुषार्थत्वं चेति विज्ञेयम् ॥</p>
<p>॥२.१॥ श्री-शुकः ॥ २४-२६ ॥</p>
<p>[२७]</p>
<p>एतद्-अनन्तराध्यायेऽपि तथैवाह—</p>
<blockquote>
<p><strong>यावन् न जायेत परावरेऽस्मिन्</strong><br>
<strong>विश्वेश्वरे द्रष्टरि भक्ति-योगः ।</strong><br>
<strong>तावत् स्थवीयः पुरुषस्य रूपं</strong><br>
<strong>क्रियावसाने प्रयतः स्मरेत ॥</strong> [भा।पु। २.२.१४]</p>
</blockquote>
<p>परे ब्रह्मादयोऽवरे यस्मात् । कुतः ? <strong>विश्वेश्वरे द्रष्टरि,</strong> न तु दृश्ये, चैतन्य-घनत्वात् । <strong>भक्ति-योगः,</strong> केचित् स्वदेहान्तर्-हृदयावकाशे प्रादेश-मात्रं पुरुषं वसन्तं चतुर्भुजम्[भा।पु। २.२.८] इत्य्-आदिनोक्त-साधन-लक्षणाभिनिवेशः । <strong>क्रियावसाने</strong> आवश्यक-कर्मानुष्ठानानन्तरम् । अनेन कर्मापि भक्ति-योग-पर्यन्तम् इत्य् उक्तम् ॥</p>
<p>[२८]</p>
<p>तथाच,<sup id="fnref:36"><a href="#fn:36" class="footnote-ref" role="doc-noteref">36</a></sup> स्थिरं सुखं चासनम् आस्थितो यतिर् यदा जिहासुर् [भा।पु। २.२.१५] इत्य्-आदिना, यदि प्रयास्यन् नृप पारमेष्ठ्यं वैहायसानाम् उत यद् विहारम् [भा।पु। २.२.२२] इत्य्-आदिना च, क्रमेण सद्यो-मुक्ति-क्रम-मुक्त्य्-उपायौ ज्ञान-योगाव् उक्त्वा, ततोऽपि श्रेष्ठत्वं भक्ति-योग-हेतु-भगवद्-अर्पित-कर्मणोऽप्युक्त्वा साक्षाद् भक्ति-योगस्य कैमुत्यम् एवानीतम् । यथा—</p>
<blockquote>
<p><strong>न ह्य् अतोऽन्यः शिवः पन्था विशतः संसृताव् इह ।</strong><br>
<strong>वासुदेवे भगवति भक्ति-योगो यतो भवेत् ॥</strong> [भा।पु। २.२.३३]</p>
</blockquote>
<p>टीका च—सन्ति संसरतः पुंसो बहवो मोक्ष-मार्गास् तपो-योगादयः । समीचीनस् त्व् अयम् एवेत्य् आह—न हीति । <strong>यतो</strong>ऽनुष्ठिताद् <strong>भक्ति-योगो भवेत्, अतोऽन्यः शिवः</strong> सुख-रूपो निर्विघ्नश् च नास्त्य् एव इत्य् एषा । **यच्-**छब्देनात्र भगवत्-सन्तोषार्थकं कर्मोच्यते, स वै पुंसां परो धर्म [भा।पु। १.२.६]इत्य् उक्तेः ॥</p>
<p>[२९]</p>
<p>स च भक्ति-योगः सर्व-वेद-सिद्ध इत्य् आह—</p>
<blockquote>
<p><strong>भगवान् ब्रह्म कार्त्स्न्येन त्रिर् अन्वीक्ष्य मनीषया ।</strong><br>
<strong>तद् अध्यवस्यत् कूट-स्थो रतिर् आत्मन्यतो भवेत् ॥</strong> [भा।पु। २.२.३४]</p>
</blockquote>
<p>टीका च—</p>
<blockquote>
<p><strong>भगवान्</strong> ब्रह्मा । <strong>कूटस्थो</strong> निर्विकारः, एकाग्र-चित्तः सन्न् इत्य् अर्थः । <strong>त्रिस्</strong> त्रीन् वारान् <strong>कार्त्स्न्येन</strong> साकल्येन <strong>ब्रह्म</strong> वेदम् <strong>अन्वीक्ष्य</strong> विचार्य । <strong>यत आत्मनि</strong> हरौ <strong>रतिर् भवेत्</strong>, <strong>तद्</strong> एव मनीषया <strong>अध्यवस्यत्</strong> निश्चितवान् इत्य् एषा ।</p>
</blockquote>
<p><strong>त्रिर् अन्वीक्ष्य</strong> इति कर्म-ज्ञान-भक्ति-प्रतिपादकतयाभिप्रेत्येति ज्ञेयम् ।]अत्राप्य्<sup id="fnref:37"><a href="#fn:37" class="footnote-ref" role="doc-noteref">37</a></sup> उपसंहारानुरोधेनात्म-शब्दस्य हरि-वाचकता । निरुक्तं च—आतत्वाच् च मातृत्वाद् आत्मा हि परमो हरिः[तन्त्रे] इति ।</p>
<p>अथवा, भगवान् स्व-प्रकाश-सार्वज्ञ्यादि-गुणः परमेश्वरोऽपि सर्व-वेदाभिधेय-साराकर्षण-लीलार्थं त्रिर् अन्वीक्ष्य तत्र शास्त्र-विदन्तराणाम् ईक्षणम् अनुकृत्य । अनन्त-वैकुण्ठ-वैभवादि-मयानाम् अनन्त-विरिञ्च-पाठ्य-भेदानां वेदानां तथेक्षणं च तेनैव सम्भवतीत्य् आह—<strong>कूटस्थ</strong> एक-रूपतयैव काल-व्यापीति । अत एवोक्तं स्वयम् एव—</p>
<blockquote>
<p>किं विधत्ते किम् आचष्टे किम् अनूद्य विकल्पयेत् ।<br>
इत्य् अस्या हृदयं लोके नान्यो मद् वेद कश्चन ॥ [भा।पु। ११.२१.४२] इति ।</p>
</blockquote>
<p>[श्री-शुकेन च, निगम-कृद् उपजह्रे भृङ्ग-वद् वेद-सारम् [भा।पु। ११.२९.४९] इति ॥</p>
<p>[३०]</p>
<p>अथ किं तत्, यतस् तत्र रतिः स्यात् ?]तथैव<sup id="fnref:38"><a href="#fn:38" class="footnote-ref" role="doc-noteref">38</a></sup> यच् छ्रोतव्यम् [भा।पु। १.१९.३८] इत्य्-आदिना प्रश्नस्योत्तरत्वेनोपसंहरति—</p>
<blockquote>
<p><strong>तस्मात् सर्वात्मना राजन् हरिः सर्वत्र सर्वदा ।</strong><br>
<strong>श्रोतव्यः कीर्तितव्यश् च स्मर्तव्यो भगवान् नृणाम् ॥</strong> [भा।पु। २.२.३६]</p>
</blockquote>
<p>च-कारात् पाद-सेवादयोऽपि गृह्यन्ते । अनन्तरं च श्रवणादि-फलं यद् दर्शितं तत् तूदाहृतम्—</p>
<blockquote>
<p>पिबन्ति ये भगवत आत्मनः सतां<br>
कथामृतं श्रवण-पुटेषु सम्भृतम्<br>
पुनन्ति ते विषय-विदूषिताशयं<br>
व्रजन्ति तच्-चरण-सरोरुहान्तिकम् ॥ [भा।पु। २.२.३७] इति ।</p>
</blockquote>
<p>अत्र पूनन्तीत्य् अनेन पूर्वोक्तः स्थूल-धारण-मार्गः परिहृतः । भक्ति-योगस्यैव स्वतः पावनत्वाद् अलं तत्-प्रयासेनेति ॥</p>
<p>॥ २.२ ॥ श्री-शुकः ॥ २८-३० ॥</p>
<p>[३१]</p>
<p>एवं प्राक्तनाध्यायाभ्यां कर्म-योग-ज्ञानेभ्यः श्रेष्ठत्वम् उक्त्वा, तद्-उत्तराध्यायेऽपि सर्व-देवतोपासनेभ्यः श्रेष्ठत्व-प्रवचनेन भगवद्-भक्ति-योगस्यैवाभिधेयत्वम् आह—ब्रह्म-वर्चस-कामस् तु यजेत ब्रह्मणः पतिम् [भा।पु। २.३.२] इत्य्-आद्य्-अनन्तरम्—</p>
<blockquote>
<p><strong>अकामः सर्व-कामो वा मोक्ष-काम उदार-धीः ।</strong><br>
<strong>तीव्रेण भक्ति-योगेन यजेत पुरुषं परम् ॥</strong> [भा।पु। २.३.१०]</p>
</blockquote>
<p>टीका च—<strong>अकाम</strong> एकान्त-भक्तः उक्तानुक्त-कामो वा <strong>सर्व-कामो</strong> वा । <strong>पुरुषं</strong> पूर्णं <strong>परं</strong>निरुपाधिम् इत्य् एषा । तीव्रेण दृढेन स्वभावत एव अनुपघात्येनेति विघ्नानवकाशतोक्ता । कामना तु यथा-कथञ्चित् कृतेनापि स्यात् । यथोक्तं भारते—</p>
<blockquote>
<p>भक्त-क्षणः क्षणो विष्णोः स्मृतिः सेवा स्व-वेश्मनि ।<br>
स्व-भोज्यस्यार्पणं दानं फलम् इन्द्रादि-दुर्लभम् ॥इति<sup id="fnref:39"><a href="#fn:39" class="footnote-ref" role="doc-noteref">39</a></sup> ।</p>
</blockquote>
<p>तद् उक्तं श्री-कपिलेन श्री-कर्दमं प्रति—न वै जातु मृषैव स्यात् प्रजाध्यक्ष मद्-अर्हणम् [भा।पु। ६.२१.२४] इति ।</p>
<p>अथवा, यत्-तत्-कामस् तीव्रेणैव यजेत । ततश् च शुद्ध-भक्ति-सम्पादनायैवान्ते पर्यवसिष्यतीत्य् अभिप्रायेण सविशेषणम् उपदिष्टम् । तद् अनेन एकान्त-भक्तेषु मुमुक्षौ वा तद्-भक्ति-योगस्यैवाभिधेयत्वं किं वक्तव्यम् अपि तु सर्व-कामेष्व् अपीति तद् एव सर्वथापि निर्णीतम् ॥</p>
<p>[३२]</p>
<p>किं च—</p>
<blockquote>
<p><strong>एतावान् एव यजताम् इह निःश्रेयसोदयः ।</strong><br>
<strong>भगवत्य् अचलो भावो यद् भागवत-सङ्गतः ॥</strong> [भा।पु। २.३.११]</p>
</blockquote>
<p>टीका च—पूर्वोक्त-नाना-देवता-यजनस्यापि संयोग-पृथक्त्वेन भक्तियोग-फलत्वम् आह—<strong>एतावान्</strong> इति । इन्द्रादीन् अपि <strong>यजताम्</strong> इह तत्-तद्-यजने <strong>भागवतानां सङ्गतोभावो</strong> भक्तिर् भवतीति <strong>यद् एतावान् एव निःश्रेयसस्य</strong> परम-पुरुषार्थस्य <strong>उदयो</strong> लाभः । अन्यत् तु सर्वं तुच्छम् इत्य् अर्थः॥ इत्य् एषा ।</p>
<p>अत्र इन्द्रम् इन्द्रिय-कामस् तु[भा।पु। २.३.२] इत्य्-आद्य् उक्तम् इन्द्रिय-पाटवादिकं पृथक्त्वेन फलम् । भागवतेन संयोगे तु भावः फलं । खादिर-यूप-संयोगे यागस्य फल-वैशिष्ट्यवद् इति ज्ञेयम् ॥</p>
<p>॥२.३॥ श्री-शुकः ॥ ३१-३२ ॥</p>
<p>[३३]</p>
<p>अनन्तरं श्री-शौनकेनापि व्यतिरेकोक्त्या तस्यैवाभिधेयत्वं दृढीकृतम् । यथाह—</p>
<blockquote>
<p><strong>आयुर् हरति वै पुंसाम् उद्यन्न् अस्तं च यन्न् असौ ।</strong><br>
<strong>तस्यर्ते यत्-क्षणो नीत उत्तम-श्लोक-वार्तया ॥</strong> [भा।पु। २.३.१७]</p>
</blockquote>
<p><strong>असौ</strong> सूर्यः । <strong>उद्यन्</strong> उद्गच्छन् <strong>अस्तं च यन्</strong> गच्छन् । <strong>हरति</strong> वृथा-गामित्वाद् आच्छिनत्तीव । यद् येन <strong>क्षणो</strong>ऽपि येन <strong>नीतौत्तमः श्लोक-वार्तया, तस्यायुः ऋते</strong> वर्जयित्वा, तावतैव सर्व-साफल्याद् इति भावः ॥</p>
<p>[३४]</p>
<p>ननु जीवनादिकम् एव तेषाम् आयुषः फलम् अस्तु ? तत्राह—</p>
<blockquote>
<p><strong>तरवः किं न जीवन्ति भस्त्राः किं न श्वसन्त्य् उत ।</strong><br>
<strong>न खादन्ति न मेहन्ति किं ग्रामे पशवोऽपरे ॥</strong> [भा।पु। २.३.१८]</p>
</blockquote>
<p><strong>न मेहन्ति</strong> न मैथुनं कुर्वन्ति । तान् अपि नराकारान् पशून् मत्वाह—<strong>अपर</strong> इति ॥</p>
<p>[३५]</p>
<p>तद् एवाह—</p>
<blockquote>
<p><strong>श्व-विड्-वराहोष्ट्र-खरैः संस्तुतः पुरुषः पशुः ।</strong><br>
<strong>न यत्-कर्ण-पथोपेतो जातु नाम गदाग्रजः ॥</strong> [भा।पु। २.३.१९]</p>
</blockquote>
<p>श्वादि-तुल्यैस् तत्-परिकरैः <strong>सम्</strong>यक्-<strong>स्तुतो</strong>ऽप्य् असौ <strong>पुरुषः पशुः</strong> । तेषाम् एव मध्ये श्रेष्ठश् चेत्, तर्हि महा-पशुर् एवेत्य् अर्थः ॥</p>
<p>[३६-४०]</p>
<p>तस्याङ्गानि च निष्फलानीत्य् आह पञ्चभिः—</p>
<blockquote>
<p><strong>बिले बतोरुक्रम-विक्रमान् ये</strong><br>
<strong>न शृण्वतः कर्ण-पुटे नरस्य ।</strong><br>
<strong>जिह्वासती दार्दुरिकेव सूत</strong><br>
<strong>न चोपगायत्य् उरुगाय-गाथाः ॥</strong> [भा।पु। २.३.२०]</p>
</blockquote>
<p><strong>न शृण्वतः</strong> अशृण्वतो <strong>नरस्यये कर्ण-पुटे</strong> ते <strong>बिले</strong> वृथा-रन्ध्रे इत्य् अर्थः । <strong>असती</strong> दुष्टा ॥</p>
<blockquote>
<p><strong>भारः परं पट्ट-किरीट-जुष्टम्</strong><br>
<strong>अप्य् उत्तमाङ्गं न नमेन् मुकुन्दम् ।</strong><br>
<strong>शावौ करौ नो कुरुते सपर्यां</strong><br>
<strong>हरेर् लसत्-काञ्चन-कङ्कणौ वा ॥</strong> [भा।पु। २.३.२१]</p>
</blockquote>
<p><strong>पट्ट</strong>-वस्त्रौष्णीषेण <strong>किरीटेन</strong> वा <strong>जुष्टम्</strong> अपि । अप्य्-अर्थे <strong>वा</strong>-शब्दः ।</p>
<blockquote>
<p><strong>बर्हायिते ते नयने नराणां</strong><br>
<strong>लिङ्गानि विष्णोर् न निरीक्षतो ये ।</strong><br>
<strong>पादौ नृणां तौ द्रुम-जन्म-भाजौ</strong><br>
<strong>क्षेत्राणि नानुव्रजतो हरेर् यौ ॥</strong> [भा।पु। २.३.२२]</p>
</blockquote>
<p><strong>द्रुम-जन्म-भाजौ</strong> द्रुमवज्जन्मभजेते इति तथा वृक्ष-मूल-तुल्याव् इत्य् अर्थः ॥</p>
<blockquote>
<p><strong>जीवञ् छवो भागवताङ्घ्रि-रेणुं</strong><br>
<strong>न जातु मर्त्योऽभिलभेत यस् तु ।</strong><br>
<strong>श्री-विष्णु-पद्या मनुजस् तुलस्याः</strong><br>
<strong>श्वसञ् छवो यस् तु न वेद गन्धम् ॥</strong> [भा।पु। २.३.२३]</p>
</blockquote>
<p>श्री-विष्णु-पद्यास् तत्-पाद-लग्नायाः ॥</p>
<blockquote>
<p><strong>तद् अश्म-सारं हृदयं बतेदं</strong><br>
<strong>यद् गृह्यमाणैर् हरि-नाम-धेयैः</strong><br>
<strong>न विक्रियेताथ यदा विकारो</strong><br>
<strong>नेत्रे जलं गात्र-रुहेषु हर्षः ॥</strong> [भा।पु। २.३.२४]</p>
</blockquote>
<p><strong>अश्मवत् सारो</strong> बलं काठिन्यं यस्य । विक्रिया-लक्षणम् <strong>अथेति</strong> । <strong>यदा तद्-विकारो</strong>न भवेत्, तदा नेत्रादौ जलादिकं न भवतीत्य् अर्थः । इदम् एवान्वयेन श्रीमता राज्ञा दृढीकरिष्यते—सा वाग् यया तस्य गुणान् गृणीते [भा।पु। १०.८०.३-४] इत्य्-आदिभ्याम् । तद् एवं श्री-शुक-वाक्यारम्भाध्याय-त्रयाभिधेयत्वेन श्री-भक्तिर् एव लब्धा ।</p>
<p>टीका च—</p>
<blockquote>
<p>तत्र तु प्रथमेऽध्याये कीर्तण-श्रवणादिभिः ।<br>
स्थविष्ठे भगवद्-रूपे मनसो धारणोच्यते ॥[भा।दी। २.१.१]<br>
द्वितीये तु ततः स्थूल-धारणातो जितं मनः ।<br>
सर्व-साक्षिणि सर्वेशे विष्णौ धार्यम् इतीर्यते ॥[भा।दी। २.२.१]<br>
तृतीये विष्णु-भक्तेस् तु वैशिष्ट्यं शृण्वतो मुनेः ।<br>
भक्त्य्-उद्रेकेण तत्-कर्म-श्रवणादर ईर्यते ॥ [भा।दी। २.३.१]इत्य् एषा ॥</p>
</blockquote>
<p>॥ २.३ ॥ श्री-शौनकः श्री-सूतम् ॥ ३३-४० ॥</p>
<p>[४१-४२]</p>
<p>श्री-ब्रह्म-नारद-संवादेऽपि—</p>
<blockquote>
<p><strong>सम्यक् कारुणिकस्येदं वत्स ते विचिकित्सितम् ।</strong><br>
<strong>यद् अहं चोदितः सौम्य भगवद्-वीर्य-दर्शने ॥</strong> [भा।पु। २.५.९]</p>
</blockquote>
<p>अग्रे च सर्व-शास्त्र-समन्वयेन—</p>
<p><strong>नारायण-परा वेदा</strong> [भा।पु। २.५.१५-१६] इत्य्-आदि ।<sup id="fnref:40"><a href="#fn:40" class="footnote-ref" role="doc-noteref">40</a></sup></p>
<p>श्री-<strong>नारायण</strong> एवोपास्यत्वेन <strong>परस्</strong> तात्पर्य-विषयो येषां, ते <strong>वेदाः</strong> । नन्व् अन्येऽपि देवास् तत्रोपास्यत्वेनाभिधीयन्ते ? सत्यं, तेऽपि नारायणाङ्ग-प्रभवत्वेनैव तथा वर्ण्यन्त इत्य् अर्थः । येऽपि तद्-आश्रया <strong>लोकास्</strong> तत्-पद-प्राप्ति-हेतवः । <strong>मखाश्</strong> च ते तत्-<strong>परा</strong> एव, तद्-आनन्दांशाभास-रूपत्वात् तत्-साधनत्वाच् चेति भावः ।</p>
<p>तथा <strong>योगो</strong>ऽष्टाङ्गः साङ्ख्यं च । तत्-साध्यं <strong>तपश्</strong> चित्तैकाग्र्यम् । तत्-साध्यं ब्रह्म-<strong>ज्ञानं</strong> च तत्-<strong>परं</strong>, तदीय-सामान्याकार-प्रकाशत्वात् तज्-ज्ञानस्य योग-तपसोस् तत्-साधनत्वाच् चेति भावः । किं बहुना ?<strong>गतिस्</strong> तत्-प्राप्यं ब्रह्मापि तत्-<strong>परा,</strong> तदीय-सामान्याकार-प्रकाशत्वेन तद्-अधीनाविर्भावत्वात् । तद् उक्तं श्री-मत्स्य-देवेन सत्यव्रतं प्रति—</p>
<blockquote>
<p>मदीयं महिमानं च परं ब्रह्मेति शब्दितम् ।<br>
वेत्स्यस्य् अनुगृहीतं मे सम्प्रश्नैर् विवृतं हृदि ॥ [भा।पु। ८.२४.३८] इति ॥</p>
</blockquote>
<p>॥ २.५ ॥ श्री-ब्रह्मा नारदम् ॥ ४१-४२ ॥</p>
<p>[४३]</p>
<p>श्री-विदुर-मैत्रेय-संवादेऽपि । तत्र प्रश्नो यथा—</p>
<blockquote>
<p><strong>तत् साधु-वर्यादिश वर्त्म शं नः</strong><br>
<strong>संराधितो भगवान् येन पुंसाम् ।</strong><br>
<strong>हृदि स्थितो यच्छति भक्ति-पूते</strong><br>
<strong>ज्ञानं स-तत्त्वाधिगमं पुराणम् ॥</strong> [भा।पु। ३.५.४]</p>
</blockquote>
<p>अत्र <strong>शं</strong> सुख-रूपं <strong>वर्त्म</strong> इति टीका च । <strong>भक्ति-पूते</strong> प्रेम-विमले । <strong>स-तत्त्वं</strong> तत्त्वं<sup id="fnref:41"><a href="#fn:41" class="footnote-ref" role="doc-noteref">41</a></sup> तच् च ब्रह्म-भगवत्-परमात्मेत्य्-आद्य्-आविर्भावः ॥</p>
<p>॥ ३.५ ॥ श्री-विदुरः श्री-मैत्रेयम् ॥ ४३ ॥</p>
<p>[४४]</p>
<p>तत्राजानज-देव-स्तुति-द्वारैवोत्तरम्—</p>
<blockquote>
<p><strong>पानेन ते देव कथा-सुधायाः</strong><br>
<strong>प्रवृद्ध-भक्त्या विशदाशया ये ।</strong><br>
<strong>वैराग्य-सारं प्रतिलभ्य बोधं</strong><br>
<strong>यथाञ्जसान्वीयुर् अकुण्ठ-धिष्ण्यम् ॥</strong><br>
<strong>तथापरे चात्म-समाधि-योग-</strong><br>
<strong>बलेन जित्वा प्रकृतिं बलिष्ठाम् ।</strong><br>
<strong>त्वाम् एव धीराः पुरुषं विशन्ति</strong><br>
<strong>तेषां श्रमः स्यान् न तु सेवया ते ॥</strong> [भा।पु। ३.५.४५-४६]</p>
</blockquote>
<p><strong>अकुण्ठ-धिष्ण्यं</strong> वैकुण्ठ-लोकम् इति टीका । <strong>विशदाशयाः</strong> प्रोज्झित-कैतवाः सेवैक-पुरुषार्थाः । [ये तु ज्ञान-सङ्गिनस् तेषां साधन-साध्ययोः कनिष्ठत्वम् आह—तथेति ।]<sup id="fnref:42"><a href="#fn:42" class="footnote-ref" role="doc-noteref">42</a></sup> अपरे मोक्ष-मात्र-कामाः । तन्-मात्र-पुरुषार्थेऽपि <strong>तेषां श्रमः स्यात्</strong> । सेवैक-पुरुषार्थास् तेषां <strong>सेवया श्रमो न स्यात्</strong> । सदैव सेवया परमानन्दम् अनुभवताम् आनुषङ्गिकत्या मोक्षश् च स्याद् इत्य् अर्थः ॥</p>
<p>॥ ३.५ ॥ अजानज-देवाः श्री-महत्-स्रष्टृ-पुरुषम्<sup id="fnref:43"><a href="#fn:43" class="footnote-ref" role="doc-noteref">43</a></sup> ॥ ४४ ॥</p>
<p>[४५]</p>
<p>अत एव स्वयं तं श्लाघ्यते—</p>
<blockquote>
<p><strong>सत्-सेवनीयो बत पूरु-वंशो</strong><br>
<strong>यल् लोक-पालो भगवत्-प्रधानः ।</strong><br>
<strong>बभूविथेहाजित-कीर्ति-मालां</strong><br>
<strong>पदे पदे नूतनयस्य् अभीक्ष्णम् ॥</strong> [भा।पु। ३.८.१]</p>
</blockquote>
<p>तस्मात् कथोपलक्षिता भक्तिर् एव परं श्रेय इति भावः ॥</p>
<p>॥ ३.८ ॥ श्री-मैत्रेयः ॥ ४५ ॥</p>
<p>[४६]</p>
<p>श्री-कापिलेयेऽपि<sup id="fnref:44"><a href="#fn:44" class="footnote-ref" role="doc-noteref">44</a></sup> यथाह—</p>
<blockquote>
<p><strong>न युज्यमानया भक्त्या भगवत्य् अखिलात्मनि ।</strong><br>
<strong>सदृशोऽस्ति शिवः पन्था योगिनां ब्रह्म-सिद्धये ॥</strong> [भा।पु। ३.२५.१९]</p>
</blockquote>
<p><strong>ब्रह्म-सिद्धिः</strong> पर-तत्त्वाविर्भावः ।</p>
<p>[४७]</p>
<p>तथा—</p>
<blockquote>
<p><strong>एतावान् एव लोकेऽस्मिन् पुंसां निःश्रेयसोदयः ।</strong><br>
<strong>तीव्रेण भक्ति-योगेन मनो मय्य् अर्पितं स्थिरम् ॥</strong> [भा।पु। ३.२५.४४]</p>
</blockquote>
<p><strong>तीव्रेण</strong> दृढेन योग-कर्मादिभिर् अभङ्गुरेण शुद्धेनेत्य् अर्थः । तेनैव <strong>भक्ति-योगेन</strong> श्रवणादिना <strong>मय्य् अर्पितं</strong> सत् <strong>मनः स्थिरं</strong> भवतीति <strong>यद् एतावान् एव</strong> निःश्रेयसस्य परम-पुरुषार्थस्याविर्भावः ।<sup id="fnref:45"><a href="#fn:45" class="footnote-ref" role="doc-noteref">45</a></sup> अत्रास्मिन् इत्य् अनेनान्यस्मिंस् तु एतावतोऽप्य् अधिकोऽस्तीति<sup id="fnref:46"><a href="#fn:46" class="footnote-ref" role="doc-noteref">46</a></sup> व्यज्यते ॥</p>
<p>॥३.२५॥ श्री-कपिल-देवः ॥४६-४७॥</p>
<p>[४८]</p>
<p>श्री-कुमारोपदेशेऽपि ज्ञानोपदेशानन्तरम्—</p>
<blockquote>
<p><strong>यत्-पाद-पङ्कज-पलाश-विलास-भक्त्या</strong><br>
<strong>कर्माशयं ग्रथितम् उद्ग्रथयन्ति सन्तः ।</strong><br>
<strong>तद्वन् न रिक्त-मतयो यतयोऽपि रुद्ध-</strong><br>
<strong>स्रोतो-गणास् तम् अरणं भज वासुदेवम् ॥</strong><br>
<strong>कृच्छ्रो महान् इह भवार्णवम् अप्लवेशां</strong><br>
<strong>षड्-वर्ग-नक्रम् असुखेन तितीर्षयन्ति ।</strong><br>
<strong>तत् त्वं हरेर् भगवतो भजनीयम् अङ्घ्रिं</strong><br>
<strong>कृत्वोडुपं व्यसनम् उत्तर दुस्तरार्णम् ॥</strong> [भा।पु। ४.२२.३९-४०]</p>
</blockquote>
<p>टीका च—तम् अवेहि [भा।पु ४.२२.३७] इति ज्ञानम् उपदिष्टम् । तस्य दुष्करत्वेन भक्तिम् उपदिशति द्वाभ्यां, यत्-पाद-पङ्कजेत्य्-आदिकम् आरभ्य ।<sup id="fnref:47"><a href="#fn:47" class="footnote-ref" role="doc-noteref">47</a></sup> ननु ब्रह्मविद् आप्नोति परम् [तै।उ। २.१.१] इति श्रुतेः कथं यतयो नोद्ग्रथयन्तीत्य् उच्यते ? तत्राह—कृच्छ्र इति । <strong>अप्लवेशां</strong> न प्लवस् तरण-हेतुर् ईट् ईशो येषां, तेषाम् <strong>इह</strong> तरणे <strong>महान् कृच्छ्रः</strong> क्लेशः । ते ह्य् <strong>असुखेन</strong>योगादिनाइन्द्रिय-षड्-वर्ग-ग्राहं<sup id="fnref:48"><a href="#fn:48" class="footnote-ref" role="doc-noteref">48</a></sup> <strong>भवार्णवं तितीर्षन्ति</strong> । <strong>तत्</strong> तस्माद् । <strong>उडुपं</strong> प्लवम् । <strong>दुस्तरार्णं</strong> दुस्तरार्णवम् ॥ इत्य् एषा ।</p>
<p>समान-प्राप्ययोर् अपि पथोर् एकस्य दुर्गमत्व-कथनेनान्यस्याभिधेयत्वं स्वत एव सिध्यति । अत्र तितीर्षन्ति मात्रं, न तु तरन्तीत्य् अर्थो ज्ञेयः ।</p>
<p>॥४.२२॥ श्री-सनत्-कुमारः श्री-पृथुम् ॥४८॥</p>
<p>[४९]</p>
<p>अतो यच् च ज्ञानम् उपदिष्टं, तद् अपि तद्-उपदेशाव्यर्थता-सम्पादनेच्छा-मात्रेण अनुष्ठीयमानं तेन भक्ति-रसाद् एव कृतम् इत्य् आह—</p>
<blockquote>
<p><strong>सनत्-कुमारो भगवान् यद् आहाध्यात्मिकं परम् ।</strong><br>
<strong>योगं तेनैव पुरुषम् अभजत् पुरुषर्षभः ॥</strong><br>
<strong>भगवद्-धर्मिणः साधोः श्रद्धया यततः सदा ।</strong><br>
<strong>भक्तिर् भगवति ब्रह्मण्य् अनन्य-विषयाभवत् ॥</strong> [भा।पु। ४.२३.७-८]</p>
</blockquote>
<p>तेनैव द्वारीकृतेन ॥</p>
<p>॥४.२३॥ श्री-मैत्रेयः ॥४९॥</p>
<p>[५०]</p>
<p>श्री-रुद्र-गीतेऽपि—</p>
<blockquote>
<p><strong>इदं जपत भद्रं वो विशुद्धा नृप-नन्दनाः ।</strong><br>
<strong>स्व-धर्मम् अनुतिष्ठन्तो भगवत्य् अर्पिताशयाः ॥</strong></p>
</blockquote>
<p>इत्य् उक्त्वाह—</p>
<blockquote>
<p><strong>तम् एवात्मानम् आत्म-स्थं सर्व-भूतेष्व् अवस्थितम् ।</strong><br>
<strong>पूजयध्वं गृणन्तश् च ध्यायन्तश् चासकृद् धरिम् ॥</strong> [भा।पु। ४.२४.६४-६५]</p>
</blockquote>
<p>अथ <strong>तम् एव पूजयध्वं,</strong> न तु स्वधर्मानुष्ठानाग्रहादिकम् अपि कुरुध्वम् इत्य् एव-कारार्थः । <strong>आत्मस्थं</strong> स्वान्तर्यामित्वेन स्थितम् । तद्वद् अपरेष्व् अपि भूतेष्व् अवस्थितम् <strong>आत्मानं</strong> परमात्मानं <strong>गृणन्तः</strong> कीर्तयन्तो <strong>ध्यायन्तश्</strong> चेत्य् अन्यत्र मनो-वचो-व्यापारोऽपि निषिद्धः । <strong>असकृद्</strong> इति एकस्यां पूजायां समाप्यमानायाम् एवान्यारब्धव्या, न तु</p>
<p>कर्माद्य्-आग्रहेण विच्छेदः कर्तव्य इत्य् अर्थः ॥</p>
<p>॥ ४.२४ ॥ श्री-रुद्रः प्रचेतसः ॥ ५० ॥</p>
<p>[५१]</p>
<p>एतद् एव श्री-नारदेनापि स्फुटीकरिष्यते अन्वय-व्यतिरेकाभ्यां । यथाह—</p>
<blockquote>
<p><strong>तज् जन्म तानि कर्माणि तद् आयुस् तन् मनो वचः ।</strong><br>
<strong>नॄणां येन हि विश्वात्मा सेव्यते हरिर् ईश्वरः ॥</strong><br>
<strong>किं जन्मभिस् त्रिभिर् वेह शौक्र-सावित्र-याज्ञिकैः ।</strong><br>
<strong>कर्मभिर् वा त्रयी-प्रोक्तैः पुंसोऽपि विबुधायुषा ॥</strong><br>
<strong>श्रुतेन तपसा वा किं वचोभिश् चित्त-वृत्तिभिः ।</strong><br>
<strong>बुद्ध्या वा किं निपुणया बलेनेन्द्रिय-राधसा ॥</strong><br>
<strong>किं वा योगेन साङ्ख्येन न्यास-स्वाध्याययोर् अपि ।</strong><br>
<strong>किं वा श्रेयोभिर् अन्यैश् च न यत्रात्म-प्रदो हरिः ॥</strong><br>
<strong>श्रेयसाम् अपि सर्वेषाम् आत्मा ह्य् अवधिर् अर्थतः ।</strong><br>
<strong>सर्वेषाम् अपि भूतानां हरिर् आत्मात्मदः प्रियः ॥</strong> [भा।पु। ४.३१.९-१३]</p>
</blockquote>
<p>यतो जन्मादेर् हरि-सेवैव फलम् अतस् तद्-विहीनं सर्वं व्यर्थम् इत्य् अर्थः ।शुक्र-सम्बन्धि<sup id="fnref:49"><a href="#fn:49" class="footnote-ref" role="doc-noteref">49</a></sup> <strong>जन्म</strong> विशुद्ध-माता-पितृभ्याम् उत्पत्तिः । <strong>सावित्रम्</strong> उपनयनेन । <strong>याज्ञिकं</strong> दीक्षया । विबुधानाम् इव दीर्घायुषापि । वचोभिर् वाग्-विलासैः । चित्त-वृत्तिभिर् नानावधान-सामर्थ्यैः । <strong>इन्द्रिय-राधसा</strong> तत्-पाटवेन। <strong>योगेन</strong> प्राणायामादिना । <strong>साङ्ख्येन</strong> देहादि-व्यतिरिक्तात्म-ज्ञान-मात्रेण । सन्न्यास-वेदाध्ययनाभ्याम् अपि । <strong>अन्यैर्</strong> अपि व्रत-वैराग्यादिभिः <strong>श्रेयः</strong>-साधनैः ।इति टीका ॥</p>
<p>अथ श्रेयसाम् इत्य्-आदि-टीका च—नन्व् एषां नाना-फल-साधनानां हरि-सेवनाभाव-मात्रेण कुतो वैयर्थ्यम् ? तत्राह—<strong>श्रेयसां</strong> फलानाम् <strong>आत्मैवावधिः</strong> पराकाष्ठा । <strong>अर्थतः</strong> परमार्थतः, आत्मार्थत्वेनैवान्येषां प्रियत्वाद् इत्य् अर्थः । भवतु, आत्मावधिः । हरेः किम् आयातम् ? तत्राह—<strong>सर्वेषाम् अपी</strong>ति । <strong>आत्मा आत्मदश् च</strong> अविद्या-निरासेन स्वरूपाभिव्यञ्जकः । ऐश्वरेणापि रूपेण बलि-प्रभृतिभ्य इव <strong>आत्म-प्रदः</strong> । <strong>प्रियश्</strong> च परमानन्द-रूपत्वात् ॥इत्य् एषा ।</p>
<p>अत्र सर्वेषां भूतानां शुद्ध-जीवानाम् अपि <strong>आत्मा</strong> परमात्मेति ज्ञेयम् । रश्मि-स्थानीयानां जीवानां सूर्य-स्थानीयत्वात् तस्य । तद् उक्तम्—</p>
<blockquote>
<p>तस्मात् प्रियतमः स्वात्मा सर्वेषाम् एव देहिनाम् ।<br>
तद् अर्थम् एव सकलं जगच् चैतच् चराचरम् ॥<br>
कृष्णम् एनम् अवेहि त्वम् आत्मानम् अखिलात्मनाम् ।<br>
जगद्-धिताय सोऽप्य् अत्र देहीवाभाति मायया ॥ [भा।पु। १०.१४.५४] इति ।</p>
</blockquote>
<p>आत्मानौ जीव-तादात्म्यापन्न-ब्रह्मेश्वराख्यौ । ददाति यथायथं स्फोरयति वशीकारयति च यः, स आत्मद इति स्वाम्य्-अभिप्रायः ॥</p>
<p>[५२]</p>
<p>किं च—</p>
<blockquote>
<p><strong>यथा तरोर् मूल-निषेचनेन</strong><br>
<strong>तृप्यन्ति तत्-स्कन्ध-भुजोपशाखाः ।</strong><br>
<strong>प्राणोपहाराच् च यथेन्द्रियाणां</strong><br>
<strong>तथैव सर्वार्हणम् अच्युतेज्या ॥</strong> [भा।पु। ४.३१.१२]</p>
</blockquote>
<p>टीका च—किं च, नाना-कर्मभिस् तत्-तद्-देवता-प्रीति-निमित्तान्य् अपि फलानि हरि-प्रीत्या भवन्ति । केवलं तत्-तद्-देवताराधनेन तु न किञ्चिद् इति सदृष्टान्तम् आह—यथेत्य्-आदिका ॥</p>
<p>॥ ४.३१ ॥ श्री-नारदः प्रचेतसः ॥५२॥</p>
<p>[५३]</p>
<p>श्री-ऋषभ-देव-कृत-स्व-पुत्र-शिक्षणेऽपि ये वा मयीशे [भा।पु। ५.५.३] इत्य्-आदिकं, मत्तोऽप्य् अनन्तात्[भा।पु। ५.५.२५] इत्य्-आदिकं चाग्रे दर्शनीयम् । ब्राह्मण-रहूगण-संवादान्तेऽपीदम् अस्ति—</p>
<blockquote>
<p><strong>रहूगण त्वम् अपि ह्य् अध्वनोऽस्य</strong><br>
<strong>सन्न्यस्त-दण्डः कृत-भूत-मैत्रः ।</strong><br>
<strong>असज्-जितात्मा हरि-सेवया शितं</strong><br>
<strong>ज्ञानासिम् आदाय तराति-पारम् ॥</strong> [भा।पु। ५.१३.२०]</p>
</blockquote>
<p><strong>ज्ञानम्</strong> अत्र भवत्य् आश्रयत्वम्<sup id="fnref:50"><a href="#fn:50" class="footnote-ref" role="doc-noteref">50</a></sup> एव ।</p>
<p>[५४]</p>
<p>यथोक्तम् एतद्-अनन्तरं श्री-रहूगणेनैव—</p>
<p><strong>अहो नृ-जन्माखिल-जन्म-शोभनं</strong></p>
<p><strong>किं जन्मभिस् त्व् अपरैर् अप्य् अमुष्मिन्</strong></p>
<p><strong>न यद् धृषीकेश-यशः-कृतात्मनां</strong></p>
<p><strong>महात्मनां वः प्रचुरः समागमः ॥</strong></p>
<p><strong>न ह्य् अद्भुतं त्वच्-चरणाब्ज-रेणुभिर्</strong></p>
<p><strong>हतांहसो भक्तिर् अधोक्षजेऽमला ।</strong></p>
<p><strong>मौहूर्तिकाद् यस्य समागमाच् च मे</strong></p>
<p><strong>दुस्तर्क-मूलोऽपहतोऽविवेकः ॥</strong> [भा।पु। ५.१३.२१-२२]</p>
<p>स्पष्टम् ॥</p>
<p>॥५.१३॥ श्री-ब्राह्मणो रहूगणम् ॥५३-५४॥</p>
<p>[५५]</p>
<p>तथा चित्रकेतुं प्रति श्री-सङ्कर्षणोपदेशान्तेऽपि दृष्ट-श्रुताभिर् मात्राभिर् [भा।पु। ६.१६.६२] इत्य्-आदौ, मद्-भक्तः पुरुषो भवेद् इत्य् अग्रत उदाहार्यम् ।</p>
<p>असुर-बालानुशासनेऽपि—</p>
<blockquote>
<p>कौमार आचरेत् प्राज्ञो धर्मान् भागवतान् इह ।<br>
दुर्लभं मानुषं जन्म तद् अप्य् अध्रुवम् अर्थदम् ॥<br>
यथा हि पुरुषस्येह विष्णोः पादोपसर्पणम् ।<br>
यद् एष सर्व-भूतानां प्रिय आत्मेश्वरः सुहृत् ॥ [भा।पु। ७.६.१-२]</p>
</blockquote>
<p><strong>इहैव</strong> मानुष-जन्मनि <strong>भागवतान् धर्मान् आचरेत्,</strong> यतोऽ<strong>र्थदम्</strong> एतज्जन्म । देवादि-जन्मनि महा-विषयावेशात्, पश्व्-आदि-जन्मनि विवेकाभावाच् च, मानुषं जन्म च प्राप्य न विलम्बेतेत्याह—<strong>कौमारे</strong>, कौमारम् आरभ्य इत्य् अर्थः । यतस् <strong>तद् अपि जन्म अध्रुवं</strong> पुनर् <strong>दुर्लभं च</strong> । शास्त्रस्य च प्राधान्येन मनुष्यम् अधिकृत्य प्रवृत्तत्वात् तद्-अनुवादेनोक्तिर् इयम् । तद्-बुद्ध्य्-आदि-साम्येन मानुषत्वम् आरोप्यैवेति ज्ञेयम् ।</p>
<p>तत्र भागवत-धर्माचरणस्यैव युक्तत्वं दर्शयति—यथा हीत्य्-आदि । इह <strong>पुरुषस्यविष्णोःपादोपसर्पणम्</strong> एव <strong>यथा</strong> अनुरूपं योग्यम् इत्य् अर्थः । यद् यस्माद् <strong>एष भूतानां</strong> स्वभावत एव <strong>प्रियः</strong> प्रीति-विषयः प्रेम-कर्ता च । तत्र हेतुः—<strong>आत्मा</strong> परमात्मा । पादोपसर्पणे हेत्व्-अन्तरं यस्माच् चैष <strong>ईश्वरः</strong> कर्तुम् अकर्तुम् अन्यथा-कर्तुं समर्थः । <strong>सुहृत्</strong> सर्वेषां हितं चिकीर्षुश् चेति ॥</p>
<p>तद् एतद् उपक्रम्योपसंहरति—</p>
<blockquote>
<p><strong>धर्मार्थ-काम इति योऽभिहितस् त्रि-वर्ग</strong><br>
<strong>ईक्षा त्रयी नय-दमौ विविधा च वार्ता ।</strong><br>
<strong>मन्ये तद् एतद् अखिलं निगमस्य सत्यं</strong><br>
<strong>स्वात्मार्पणं स्व-सुहृदः परमस्य पुंसः ॥</strong> [भा।पु। ७.६.२६]</p>
</blockquote>
<p><strong>ईक्षा</strong> आत्म-विद्या । <strong>तद् एतत्</strong> सर्वं <strong>निगमस्य</strong> अर्थ-जातं <strong>स्व-सुहृदः</strong> स्वान्तर्यामिनः <strong>परमस्य पुंसस्</strong> तस्मै <strong>स्वात्मार्पण</strong>-साधनं चेत्, तर्हि <strong>सत्यं मन्ये</strong> सत्य-फलत्वात् । यद् वा, <strong>सत्यम्</strong> अर्थ-क्रिया-कारकं सफलम् इति यावत् । अन्यथा धर्मादीनां निष्फलत्वम् एवेति भावः ॥</p>
<p>॥ ७.६ ॥ श्री-प्रह्लादोऽसुरबालकान् ॥५५॥</p>
<p>[५६]</p>
<p>अग्रे च—</p>
<blockquote>
<p><strong>तत्रोपाय-सहस्राणाम् अयं भगवतोदितः ।</strong><br>
<strong>यद् ईश्वरे भगवतियथा यैर् अञ्जसा रतिः ॥</strong> [भा।पु। ७.७.२९]</p>
</blockquote>
<p><strong>तत्र</strong> पूर्वोक्ते त्रिगुणात्मक-कर्मणां बीज-निर्हरणेऽपि <strong>उपाय-सहस्राणां</strong> मध्ये <strong>अयम्</strong> एवोपायः <strong>भगवता</strong> श्री-नारदेन मां प्रत्युपदिष्टः । <strong>यैर्</strong> उपाय-सहस्रैः सिद्धाद् <strong>यद्</strong> यस्माद् उपायाद् <strong>यथा</strong> यथावद् <strong>ईश्वरे</strong> भगवति <strong>अञ्जसा</strong> व्यवधानान्तरं विनैव <strong>रतिः</strong> प्रीतिर् भवति । अतः कर्म-बीज-निर्हरणम् अपि तस्यानुषङ्गिकम् एव फलम् इति भावः ॥</p>
<p>[५७]</p>
<p>अग्रे च, गुरु-शुश्रूषया भक्त्या [भा।पु। ७.७.३०] इत्य्-आदिभिस् तस्यैवोपायस्याङ्गान्य् उक्त्वाह—</p>
<blockquote>
<p><strong>एवं निर्जित-षड्-वर्गैः क्रियते भक्तिर् ईश्वरे ।</strong><br>
<strong>वासुदेवे भगवति यया संलभ्यते रतिः ॥</strong> [भा।पु। ७.७.३३]</p>
</blockquote>
<p><strong>एवं</strong> पूर्वोक्त-गुरु-शुश्रूषादि-प्रकारेणैव, न तु तद्-अर्थं पृथक्-प्रयत्नेन । **निर्जित-**कर्म-बीज-लक्षण-काम-क्रोध-लोभ-मोह-मद-मात्सर्यैर् जनैः पुनर् अपि <strong>भक्तिः क्रियत</strong> एव ॥<sup id="fnref:51"><a href="#fn:51" class="footnote-ref" role="doc-noteref">51</a></sup></p>
<p>॥ ७.७ ॥ प्रह्लादस् तान् ॥५६-५७॥</p>
<p>[५८]</p>
<p>वर्णाश्रमाचार-कथनारम्भे नर-मात्र-धर्म-कथनेऽपि—</p>
<blockquote>
<p><strong>धर्म-मूलं हि भगवान् सर्व-वेदमयो हरिः ।</strong><br>
<strong>स्मृतं च तद्-विदां राजन् येन चात्मा प्रसीदति ॥</strong> [भा।पु। ७.११.७]</p>
</blockquote>
<p><strong>धर्मस्य मूलं</strong> प्रमाणं <strong>भगवान्</strong> । यतः <strong>सर्व-वेदमयः</strong> । <strong>स्मृतं</strong> स्मृतिश् च, <strong>तद्-विदां</strong> वेदमय-भगवद्-विदां, तस्य प्रमाणम् । आभ्यां तद्-बहिर्मुख-धर्मस्यापार्थत्वं भगवद्-धर्मस्यैवावश्यकत्वं चोक्तम् । अत एव—</p>
<blockquote>
<p>वेदोऽखिलो धर्म-मूलं स्मृति-शीले च तद्-विदाम् ।<br>
आचारश् चैव साधूनाम् आत्मनस् तुष्टिर् एव च ॥ [मनु २.६]</p>
</blockquote>
<p>इति मनुस्मृति-वाक्याद् अप्य् अत्र विशिष्टतयोपदिष्टम् । तच् च युक्तम्—</p>
<blockquote>
<p>धर्मः प्रोज्झित-कैतवोऽत्र परमो निर्मत्सराणां सतां<br>
वेद्यं वास्तवम् अत्र वस्तु शिवदं ताप-त्रयोन्मूलनम् । [भा।पु। १.१.२] इत्य् उक्तत्वात् ।</p>
</blockquote>
<p><strong>येनैव धर्मेण</strong> मनः <strong>प्रसीदति</strong> इत्य् अनेन येनात्मा सुप्रसीदति [१.२.५] इतिवत् सु-शब्द-विशिष्टतयानुक्तत्वात् तच्-छ्रवणादि-लक्षण-साक्षाद्-भक्तेर् एव प्रशस्तत्वं च बोधितम् । तत्-तत्-सर्व-धर्म-कथनान्ते तु स्वयम् एव स्वस्य तृतीये<sup id="fnref:52"><a href="#fn:52" class="footnote-ref" role="doc-noteref">52</a></sup> गन्धर्व-जातौ जन्मन्य् आनुषङ्गिकं भगवद्-गान-मात्रं<sup id="fnref:53"><a href="#fn:53" class="footnote-ref" role="doc-noteref">53</a></sup> सत्-कर्मोक्त्वा, द्वितीये च शूद्र-जातौ जन्मनि सत्-सङ्गज-श्रवणादि-मात्रं तद् उक्त्वा, स्वस्य तादृश-भगवत्-पार्षदत्व-पर्यन्त-फल-प्राप्तौ तथाविधम् अपि स्व-धर्म-लक्षणं कारणान्तरं नादृतवान् ।</p>
<p>तथा हि तत्रैव—यथा हियूयम् [भा।पु। ७.१५.६८]<sup id="fnref:54"><a href="#fn:54" class="footnote-ref" role="doc-noteref">54</a></sup> इत्य् अस्य टीका च—एतच् च सर्व-साधारणम् उक्तम् । भक्तस्य तु भक्तिर् एव सर्व-पुरुषार्थ-हेतुर् इति पाण्डवान् एव लक्ष्यीकृत्याह—यथा हि ॥ इत्य् एषा । तस्माद् अत्रापि साक्षात् भक्ताव् एव तात्पर्यम् ।</p>
<p>अथात्र त्यक्त्वा स्व-धर्मं चरणाम्बुजं हरेर् भजन्न् अपक्वोऽथ पतेत् ततो यदि [भा।पु। १.५.१७] इत्य्-आदौ भक्तेर् धर्मातिरिक्तत्वेऽपि, श्रवणं कीर्तनं चास्य स्मरणं महतां गतेः[भा।पु। ७.११.११] इत्य्-आदिनोत्तर-ग्रन्थे धर्मत्व-विधानं सर्वेष्व् अपि प्राणिष्व् आवश्यकत्वापेक्षया परम-श्रेयो-रूपत्वापेक्षया च लाक्षणिकम् एव । वस्तुतस् तु पञ्चमे तत्रापि [भा।पु। ५.९.३] इत्य्-आदि-गद्ये, भगवतः कर्म-बन्ध-विध्वंसन-श्रवण-स्मरण- इत्य्-आदिना श्री-जड-भरतस्य या भक्ति-निष्ठोक्ता, तस्या पितर्य् उपरत [भा।पु। ५.९.७] इत्य्-आदि-गद्ये, त्रय्यां विद्यायाम् एव पर्यवसित-मतयो न पर-विद्यायाम् इत्य्-आदिना तद्-अवज्ञातॄणां तद्-भ्रातॄणाम् अज्ञत्व-बोधनेन धर्मातिरिक्तत्वं पर-विद्यात्वं च बोधितम् । अत एवोक्तं श्री-नारसिंहे—</p>
<blockquote>
<p>सनकाद्या निवृत्ताख्ये तेन<sup id="fnref:55"><a href="#fn:55" class="footnote-ref" role="doc-noteref">55</a></sup> धर्मे नियोजिताः ।<br>
प्रवृत्ताख्ये मरीचाद्या मुक्त्वैकं नारदं मुनिम् ॥ [ना।प। ४.४] इति ।</p>
</blockquote>
<p><em>तेन</em> ब्रह्मणेति प्राकरणिकम् । तथा लक्षणा-मय-कष्ट-कल्पनया श्रवणादीनां स्व-धर्मान्तर्-गणना च बहिर्मुखानाम् अपि साक्षाद्-भक्ति-प्रवर्तनायैव । एवम् अन्यत्राप्य् अन्य-मिश्र-भक्त्य्-उपदेश-वाक्येषु ज्ञेयम् । तस्माद् अपि भक्ताव् एव तात्पर्यम् इति ॥</p>
<p>॥ ७.११ ॥ श्री-नारदो युधिष्ठिरम् ॥५८॥</p>
<p>[५९-६०]</p>
<p>जायन्तेयोपाख्यानेऽपि अत आत्यन्तिकं क्षेमं पृच्छामः[भा।पु। ११.२.२८] इत्य् अस्योत्तरम्—</p>
<blockquote>
<p><strong>मन्येऽकुतश्चिद् भयम् अच्युतस्य</strong><br>
<strong>पादाम्बुजोपासनम् अत्र नित्यम् ।</strong><br>
<strong>उद्विग्न-बुद्धे रसदात्म-भावाद्</strong><br>
<strong>विशात्मना यत्र निवर्तते भीः ॥</strong> [भा।पु। ११.२.३३]</p>
</blockquote>
<p>टीका च—प्रथमम् आत्यन्तिकं क्षेमं कथयति—<strong>मन्ये</strong>इत्य्-आदिका । पुनश् च धर्मान् भागवतान् ब्रूते [भा।पु। ११.२.३१] इत्युत्तरत्वेन, ये वै भगवता प्रोक्ता उपाया ह्य् आत्म-लब्धये [भा।पु। ११.२.३४] इत्य्-आदि-पद्य-त्रयम् उक्त्वा, भयं द्वितीयाभिनिवेशतः स्यात्[भा।पु। ११.२.३७]इत्य्-आदि-पद्ये बुध आभजेत् तं भक्त्यैकयेशम् इत्य् अत्र _भक्त्या_इत्य् अनेन तस्या ज्ञानाद्य्-अमिश्र-श्रवण-कीर्तनादि-लक्षणत्वम् । _एकया _इत्य् अनेन नैरन्तर्य-लक्षणम् अव्यभिचारित्वं चोपदिष्टम् ॥</p>
<p>[६०]</p>
<p>तत्र यद्यपि कायेन वाचा मनसेन्द्रियैर् वा [भा।पु। ११.२.३६] इत्य्-आदि-प्राक्तन-वाक्ये लौकिकस्यापि कर्मणो भगवद्-अर्पणाद् भागवत-धर्मत्वं सिध्यतीति यथोक्तं<sup id="fnref:56"><a href="#fn:56" class="footnote-ref" role="doc-noteref">56</a></sup> नैरन्तर्यम् अपि सम्भवति । तथापि श्रवण-कीर्तनादि-लक्षण-मात्रत्वं व्याहन्येत, तस्मात् तत्राव्यभिचारित्वं, तन्-मात्रत्वं च यथा भवेत्, तथोपायं तद्-अनन्तरम् आह द्वाभ्याम् । तत्र प्रथमम् अव्यभिचारित्वोपायम् आह प्रथमेन—</p>
<blockquote>
<p><strong>अविद्यमानोऽप्य् अवभाति हि द्वयो</strong><br>
<strong>ध्यातुर् धिया स्वप्न-मनोरथौ यथा ।</strong><br>
<strong>तत्कर्म-संकल्प-विकल्पकं मनो</strong><br>
<strong>बुधो निरुन्ध्याद् अभयं ततः स्यात् ॥</strong> [भा।पु। ११.२.३८]</p>
</blockquote>
<p><strong>द्वयः</strong> प्रधानादि-द्वैत-प्रपञ्चः । यद्य्<strong>अप्यविद्यमान</strong> आत्मनि शुद्धे न विद्यत एवेत्य् अर्थः, तथापि <strong>ध्यातुर्</strong> अविद्यामय-ध्यान-युक्तस्य सतस् तस्य <strong>धिया अवभाति</strong>, तस्मिन् शुद्धेऽपि कल्प्यत एवेत्य् अर्थः । <strong>यथा स्वप्नो मनोरथश्</strong> च तथेत्य् अर्थः । <strong>तत्</strong> तस्मात्। कर्माणि सङ्कल्पयति विकल्पयति च यन् <strong>मनस्</strong> तन् नियच्छेत् । <strong>ततश्</strong> चाव्यभिचारिण्या भक्त्या भजनाद् <strong>अभयं स्याद्</strong> इति भावः ॥</p>
<p>[६१]</p>
<p>ननु तथापि मनो-निरोध-रूपेण योगाभ्यासेन भक्ति-कैवल्य-व्यभिचारः स्याद् इत्य् आशङ्क्य भक्त्यैव क्रियमाणया तद्-आसक्तत्वेन स्वत एव मनो-निरोधोऽपि स्याद् इति तन्-मात्रतोपायम् आह द्वितीयेन—</p>
<blockquote>
<p><strong>शृण्वन् सुभद्राणि रथाङ्ग-पाणेर्</strong><br>
<strong>जन्मानि कर्माणि च यानि लोके ।</strong><br>
<strong>गीतानि नामानि तद्-अर्थकानि</strong><br>
<strong>गायन् विलज्जो विचरेद् असङ्गः ॥</strong> [भा।पु। ११.२.३९]</p>
</blockquote>
<p>टीका च—<strong>तद्-अर्थकाणि</strong> तानि <strong>जन्मानि कर्माणि</strong> चार्थो येषां तानि <strong>नामानि</strong> । एतान्य् अपि साकल्येन ज्ञातुम् अशक्यानीत्य् आशङ्क्याह—<strong>यानि लोके गीतानि</strong> प्रसिद्धानि, तानि <strong>शृण्वन् गायंश् च विचरेत्</strong> । <strong>असङ्गो</strong> निःस्पृहः ॥ इत्य् एषा ॥</p>
<p>॥ ११.२ ॥ श्री-कविर् विदेहम् ॥ ५९-६१ ॥</p>
<p>[६२]</p>
<p>अग्रे च कर्मादीन् परिहरन् साक्षाद् भक्तिम् एव विधत्ते—</p>
<blockquote>
<p><strong>परोक्ष-वादो वेदोऽयं बालानाम् अनुशासनम् ।</strong><br>
<strong>कर्म-मोक्षाय कर्माणि विधत्ते ह्य् अगदं यथा ॥</strong><br>
<strong>नाचरेद् यस् तु वेदोक्तं स्वयम् अज्ञोऽजितेन्द्रियः ।</strong><br>
<strong>विकर्मणा ह्य् अधर्मेण मृत्योर् मृत्युम् उपैति सः ॥</strong><br>
<strong>वेदोक्तम् एव कुर्वाणो निःसङ्गोऽर्पितम् ईश्वरे ।</strong><br>
<strong>नैष्कर्म्यं लभते सिद्धिं रोचनार्था फल-श्रुतिः ॥</strong><br>
<strong>य आशु हृदय-ग्रन्थिं निर्जिहीर्षुः परात्मनः ।</strong><br>
<strong>विधिना च यजेद् देवं तन्त्रोक्तेन च केशवम् ॥</strong> [११.३.४४-४७] इत्य्-आदि ।</p>
</blockquote>
<p>परोक्ष- [११.३.४४] इति टीका च—यत्रान्यथा स्थितोऽर्थः सङ्गोपयितुम् अन्यथा कृत्वोच्यते स परोक्ष-वादः । तथा च श्रुतिः—तं वा एतं चतुर्हूतं सन्तं चतुर्होतेत्य् आचक्षते परोक्षेण परोक्ष-प्रिया इव हि देवाः<sup id="fnref:57"><a href="#fn:57" class="footnote-ref" role="doc-noteref">57</a></sup>[तै।ब्रा। २.३.११.४] इति । परोक्ष-वादम् एवाह—कर्म-मोक्षायेति । ननु स्वर्गाद्य्-अर्थं <strong>कर्माणि विधत्ते,</strong> न कर्म-मोक्षार्थम् ? तत्राह—<strong>बालानाम् अनुशासनं</strong> यथा तथा । अत्र दृष्टान्तः—<strong>अगदम्</strong> औषधम् । यथा पिता बालम् अगदं पाययन् खण्ड-लड्डुकादिभिः प्रलोभयन् पाययति ददाति च तानि खण्ड-लड्डुकादीनि, नैतावता अगदस्य तल्-लाभः प्रयोजनम् अपि त्व् आरोग्यम्, तथा वेदोऽप्य् अवान्तर-फलैः प्रलोभयन् <strong>कर्म-मोक्षायैव कर्माणि विधत्ते</strong> ॥ इत्य् एषा ।</p>
<p>नाचरेद् [११.३.४५] इति टीका च—ननु कर्म-मोक्षश् चेत् पुरुषार्थः, तर्हि प्रथमम् एव कर्म त्यज्यताम् ? अत आह—नाचरेत् ॥ इत्य् एषा ।</p>
<p><strong>अज्ञो</strong> न विद्यते ज्ञा श्री-भगवतः कथा-श्रवणादौ श्रद्धा-लक्षणा <strong>धी-वृत्तिर्</strong> यस्य सः । अत एव तस्मिन् न प्रवर्तत इत्य् अर्थः । तथैव <strong>अजितेन्द्रियो</strong> ब्रह्म-जिज्ञासुः सन् पारमेष्ठ्य-पर्यन्त-भोगे विरक्तो वा न भवतीत्य् अर्थः । तावत् कर्माणि कुर्वीत [भा।पु। ११.२०.९] इत्य्-आदौ परस्पर-निरपेक्षयोः श्रद्धा-विरक्तयोर् द्वयोर् एव तत्-तन्-मर्यादात्वेनोक्तेः । <strong>विकर्मणा</strong> विहिताकरण-रूपेण <strong>मृत्योर्</strong> अनन्तरं <strong>मृत्युं</strong> मरण-तुल्यां यातनाम् <strong>उपैति</strong> । पुनः पुनर् मरणम् उपैति यातनान् चोपैतीत्य् अर्थः । अतस् तेषां विहित-कर्म-त्यागे कथञ्चिन् न निस्तारः ।</p>
<p>ईश्वर-प्रयोजक-कर्तृकस्य कर्मणः ईश्वरार्पण-लक्षण-यथार्थानुष्ठानेन तत्-प्रसादे त्व् असौ सुतराम् एवं स्याद् इत्य् आह—वेदोक्तम् [११.३.४६] इति । तस्माद् <strong>वेदोक्तम्</strong> एव <strong>कुर्वाणो</strong> न तु निषिद्धम् । <strong>नैष्कर्म्यां</strong> कर्म-बन्धागोचरता-रूपां <strong>सिद्धिं</strong> लभते ।</p>
<p>ननु कर्मणि क्रियमाणे तस्मिन्न् आसक्तिस् तत्-फलं च स्यात्, न तु नैष्कर्म्य-रूपा सिद्धिः ? अत आह—<strong>निःसङ्गो</strong>ऽनभिनिवेशवान् । <strong>ईश्वरे</strong> तन्-निमित्तम् एव तत्रार्पितं, न तु फलोद्देशेन ।</p>
<p>ननु फलस्य श्रुतत्वात् कर्मणि कृते फलं भवेद् एव ? न, <strong>रोचनार्था</strong> इति कर्मणि रुच्य्-उत्पादनार्था अगद-पाने खण्ड-लड्डुकादिवत् । ततश् च कर्माभिरुच्या वेदार्थं सम्यग् विचारयति । अथ च—यो वा एतद् अक्षरम् अविदित्वा गार्ग्य् अस्माल् लोकात् प्रैति स कृपणः [बृ।आ।उ। ३.८.१०] इत्य् अनेनाब्रह्मज्ञस्य कृपणतां, तम् एतं वेदानुवचनेन ब्राह्मणा विविदिषन्ति यज्ञेन<sup id="fnref:58"><a href="#fn:58" class="footnote-ref" role="doc-noteref">58</a></sup>[बृ।आ।उ। ४.४.२२] इत्य्-आदिना यज्ञादीनां ज्ञान-शेषतां चावधार्य निष्कामेषु कर्मसु प्रवर्तते । ततः स्वर्ग-कामो यजेत इत्य्-आदिभिः कामितस्यैव स्वर्गादेः फलत्वेनावगमाद् अकामितोऽसौ न भवतीति नैष्कर्म्य-सिद्धिः स्वत एव भवतीति स्थिते किम् उत श्रीमद्-ईश्वरार्पणेन तत्-प्रसादे सतीत्य् अर्थः ।</p>
<p>तद् एवं विलम्बेनैव नैष्कर्म्य-सिद्धेर् हेतुम् उक्त्वा, यथा तरोर् मूल-निषेचनेन [भा।पु। ४.३१.१४] इति न्यायेन सर्व-धर्म-पर्याप्ति-हेतुंनैष्कर्म्य-सिद्धि-साध्य-हृदय-ग्रन्थि-भेदस्यापि शीघ्रोपायं स्वातन्त्र्येनाह—य आशु [११.३.४७] इति । <strong>य आशु</strong> शीघ्रम् एव देह-द्वयात् परस्यात्मनो जीवस्य <strong>हृदय-ग्रन्थिं</strong> देहाहङ्कारं निर्हर्तुम् इच्छुर् भवति, स त्व् अन्यत् कर्मादिकं स्वरूपत एव त्यक्त्वा <strong>तन्त्रोक्तेन</strong>आगम-मार्गेण, <strong>च</strong>-कारात् वेदोक्तेन च <strong>विधिना</strong> प्रकारेण <strong>केशवं</strong> देवम् अर्चयेत् ॥</p>
<p>[६३]</p>
<p>अन्य-देव-दृष्टि-परित्यागार्थस् तथोपसंहारश् च—</p>
<blockquote>
<p><strong>एवम् अग्न्य्-अर्क-तोयादाव् अतिथौ हृदये च यः ।</strong><br>
<strong>यजेद् ईश्वरम् आत्मानम् अचिरान् मुच्यते हि सः ॥</strong> [भा।पु। ११.३.५५]</p>
</blockquote>
<p><strong>आत्मानं</strong> परमात्मानम् ॥</p>
<p>॥११.३॥ श्रीमद्-आविर्होत्रो विदेहम् ॥६३॥</p>
<p>[६४]</p>
<p>अग्रे च व्यतिरेक-मुखेन—</p>
<blockquote>
<p><strong>भगवन्तं हरिं प्रायो न भजन्त्य् आत्म-वित्तमाः ।</strong><br>
<strong>तेषाम् अशान्त-कामानां का निष्ठाऽविजितात्मनाम् ॥</strong> [भा।पु। ११.५.१]</p>
</blockquote>
<p>इत्य्-एतत्-प्रश्नोत्तरम्—</p>
<blockquote>
<p><strong>मुख-बाहूरु-पादेभ्यः पुरुषस्याश्रमैः सह ।</strong><br>
<strong>चत्वारो जज्ञिरे वर्णा गुणैर् विप्रादयः पृथक् ॥</strong><br>
<strong>य एवं पुरुषं साक्षाद् आत्म-प्रभवम् ईश्वरम् ।</strong><br>
<strong>न भजन्त्य् अवजानन्ति स्थानाद् भ्रष्टाः पतन्त्य् अधः ॥</strong> [भा। ११.५.२-३]</p>
</blockquote>
<p>पूर्वं श्री-द्रुमिलोपदेशेऽपि<sup id="fnref:59"><a href="#fn:59" class="footnote-ref" role="doc-noteref">59</a></sup> देव-कृत-श्री-नारायण-स्तुतौ—</p>
<blockquote>
<p>त्वां सेवतां सुर-कृता बहवोऽन्तरायाः<br>
स्वौको विलङ्घ्य परमं व्रजतां पदं ते ।<br>
नान्यस्य बर्हिषि बलीन् ददतः स्व-भागान्<br>
धत्ते पदं त्वम् अविता यदि विघ्न-मूर्ध्नि ॥ [भा।पु। ११.४.१०] इत्य् उक्तम् ।</p>
</blockquote>
<p>तत्र च यज्ञे <strong>स्व-भागान् ददतः सुर-कृता विघ्ना</strong> न भवन्ति । <strong>त्वां</strong> सेवमानानां तु मात्सर्येण तत्-कृतास् ते भवन्ति, किन्तु <strong>यदि</strong> इति निश्चये यदि वेदाः प्रमाणम् इतिवन् निश्चितम् एव, <strong>त्वं</strong> तेषाम् <strong>अविता</strong> इति । त्वां सेवमानो <strong>विघ्न-मूर्ध्नि पदं च धत्ते</strong> प्रत्युत तम् एव सोपानम् इव कृत्वा व्रजतीत्य् अर्थः । तद् एवं श्रुत्वा संसार एव तिष्ठतां यत् पर्यवसानं भवेत्, तत् पृष्टं <strong>भगवन्तम्</strong>[११.५.१] इत्य्-आदिना ।</p>
<p>तत्रोत्तरयन् प्रथमं तेषां प्रत्यवायित्वम् आह—<strong>मुख-</strong>[११.५.२-३अ] इति पादोन-द्वयेन। पर्यवसानम् आह—<strong>स्थानात्</strong> [११.५.३ब्] इति पादेन ॥</p>
<p>॥ ११.५ ॥ श्री-चमसो विदेहम् ॥६४॥</p>
<p>[६५]</p>
<p>अग्रे च पूर्वोक्त-प्रकारेण भक्तेर् एवाभिहितत्वे, भवेत् तस्य तद्-विशेष-प्रश्नोऽपि युक्तः । कस्मिन् काले[भा।पु। ११.५.१९] इत्य्-आदिना तथैवोत्तरितम् ।</p>
<blockquote>
<p><strong>कृतं त्रेता द्वापरं च कलिर् इत्य् एषु केशवः ।</strong><br>
<strong>नाना-वर्णाभिधाकारो नानैव विधिनेज्यते</strong> ॥ [भा।पु। ११.५.२०]</p>
</blockquote>
<p><strong>नानैव विधिना</strong> विविधेन मार्गेण ॥</p>
<p>॥ ११.५ ॥श्री-करभाजनो विदेहम् ॥६५॥</p>
<p>[६६]</p>
<p>श्री-भगवद्-उद्धव-संवादेऽपि—</p>
<blockquote>
<p><strong>त्वं तु सर्वं परित्यज्य स्नेहं स्वजन-बन्धुषु</strong><br>
<strong>मय्य् आवेश्य मनः सम्यक् सम-दृग् विचरस्व गाम् ॥</strong> [भा।पु। ११.७.६]</p>
</blockquote>
<p>नोद्धवोऽण्व् अपि मन्-न्यूनः[भा।पु। ३.४.३१] इत्य्-आदिभिः श्रीमद्-उद्धवस्य सिद्धत्वेनैव प्रसिद्धत्वात्, तं लक्ष्यीकृत्य तद्-द्वारान्येभ्य एवोपदेशोऽयम् । एवम् अन्यत्र च ज्ञेयम् । ततश् च जहल्-लक्षणया त्वं त्वदीय-मार्गानुगतो भक्तो <strong>विचरस्व,</strong> विचरत्व् इत्य् एवार्थः । <strong>समदृक्त्वं</strong> च मां विनान्यत्र हेयोपादेयत्वाभावात् । <strong>तु</strong>-शब्दो बहिर्मुख-निवृत्त्य्-अर्थः । तेनापि पूर्वम् इदम् अभिप्रेतम्—</p>
<blockquote>
<p>त्वयोपयुक्त-स्रग्-गन्ध-वासोऽलङ्कार-चर्चिताः ।<br>
उच्छिष्ट-भोजिनो दासास् तव मायां जयेमहि ॥<br>
मुनयो वात-वासनाः<sup id="fnref:60"><a href="#fn:60" class="footnote-ref" role="doc-noteref">60</a></sup> श्रमणा ऊर्ध्व-मन्थिनः ।<br>
ब्रह्माख्यं धाम ते यान्ति शान्ताः सन्न्यासिनोऽमलाः ॥<br>
वयं त्व् इह महायोगिन् भ्रमन्तः कर्म-वर्त्मसु ।<br>
त्वद्-वार्तया तरिष्यामस् तावकैर् दुस्तरं तमः ॥<br>
स्मरन्तः कीर्तयन्तश् च कृतानि गदितानि ते ।<br>
गत्य्-उत्स्मितेक्षित-क्ष्वेलि यन् नृ-लोक-विडम्बनम् ॥ [भा।पु। ११.६.४६-५०] इति ।</p>
</blockquote>
<p>॥ ११.७ ॥ श्री-भगवान् ॥६६॥</p>
<p>[६७]</p>
<p>अग्रे च ज्ञान-योगस्य केवलस्यासाध्यत्वं भक्ति-योगस्य तु सुख-साध्यत्वम् आनुषङ्गिकतया ज्ञान-जनकत्वं स्वयम् अपि पुरुषार्थत्वं चेति । यथा—</p>
<blockquote>
<p>न कुर्यान् न वदेत् किञ्चिन् न ध्यायेत् साध्व् असाधु वा ।<br>
आत्मारामोऽनया वृत्त्या विचरेज् जडवन् मुनिः ॥[भा।पु। ११.११.१७]</p>
</blockquote>
<p>इत्य् अन्तेन ग्रन्थेन ज्ञान-योगम् उक्त्वा भक्ति-योगम् उद्भावयितुम् आह—</p>
<blockquote>
<p><strong>शब्द-ब्रह्मणि निष्णातो न निष्णायात् परे यदि ।</strong><br>
<strong>श्रुतस् तस्य श्रम-फलो ह्य् अधेनुम् इव रक्षतः ॥</strong> [भा।पु। ११.११.१८]</p>
</blockquote>
<p>अत्र पर-ब्रह्म-पदेन पर-तत्त्व-मात्रम् उच्यते, न तु ब्रह्मत्व-भगवत्त्वादि-विवेकेनेति ज्ञेयम्, सर्वत्र तत्-सामान्यात्<sup id="fnref:61"><a href="#fn:61" class="footnote-ref" role="doc-noteref">61</a></sup> । तद् एवं शब्द-ब्रह्माभ्यासस्य पर-ब्रह्माभ्यासः प्रयोजनम् इत्य् उक्तम् । तत्र सर्वेष्व् एवांशेषु विशेषतः उपनिषद्-भागेषु शब्द-ब्रह्मणस् तत्-प्रतिपादकत्वे स्थितेऽपि तद्-विचार-कोटिभिर् अपि पर-ब्रह्म-निष्ठा न जायते, किन्तु तस्ययस्मिन्न्<sup id="fnref:62"><a href="#fn:62" class="footnote-ref" role="doc-noteref">62</a></sup> अंशे श्री-भगवद्-आकार-पर-ब्रह्म-लीलादिकं प्रतिपाद्यते तद्-अभ्यासेनैव भगवद्-आकारे च निष्ठा जायते । तद् उक्तम्—</p>
<blockquote>
<p>संसार-सिन्धुम् अतिदुस्तरम् उत्तितीर्षोर्<br>
नान्यः प्लवो भगवतः पुरुषोत्तमस्य ।<br>
लीला-कथा-रस-निषेवणम् अन्तरेण<br>
पुंसो भवेद् विविध-दुःख-दवार्दितस्य ॥[भा।पु। १२.४.४०]<br>
श्रेयः-सृतिं भक्तिम् उदस्य ते विभो<br>
क्लिश्यन्ति ये केवल-बोध-लब्धये ।<br>
तेषाम् असौ क्लेशल एव शिष्यते<br>
नान्यद् यथा स्थूल-तुषावघातिनाम् ॥ [भा।पु। १०.१४.४] इत्य्-आदि च ।</p>
</blockquote>
<p>[६८]</p>
<p>अत एव मदीय-लीला-शून्यां वैदिकीम् अपि वाचं नाभ्यसेद् इत्य् आह द्वाभ्याम्—</p>
<blockquote>
<p><strong>गां दुग्ध-दोहाम् असतीं च भार्यां</strong><br>
<strong>देहं पराधीनम् असत्-प्रजां च ।</strong><br>
<strong>वित्तं त्वत्-तीर्थीकृतम् अङ्ग वाचं</strong><br>
<strong>हीनां मया रक्षति दुःख-दुःखी ॥</strong> [भा।पु। ११.११.१९]</p>
</blockquote>
<p><strong>मया</strong> श्री-भगवता <strong>हीनां</strong> मम लीलादि-शून्याम् ॥</p>
<p>[६८]</p>
<p>मया हीनां वाचम् इत्य् उक्तं विवृणोति—</p>
<blockquote>
<p><strong>यस्यां न मे पावनम् अङ्ग कर्म</strong><br>
<strong>स्थित्य्-उद्भव-प्राण-निरोधम् अस्य ।</strong><br>
<strong>लीलावतारेप्सित-जन्म वा स्याद्</strong><br>
<strong>बन्ध्यां गिरं तां विभृयान् न धीरः ॥</strong> [भा।पु। ११.११.२०]</p>
</blockquote>
<p><strong>यस्यां मे</strong> जगतः शोधकं चरितं न स्यात्, किं तत्? <strong>अस्य</strong> विश्वस्य स्थित्य्-आदि-रूपं तद्-धेतुर् इत्य् अर्थः। ततोऽप्य् उत्कृष्टतमत्वेन विमृष्याह—<strong>लीलावतारेषु ईप्सितं</strong> जगतः प्रेमास्पदं श्री-कृष्ण-रामादि-<strong>जन्म</strong> वा न स्यात्, तां निष्फलां <strong>गिरं</strong> वेद-लक्षणाम् अपि <strong>धीरो</strong> धीमान् न धारयेत् । तद् उक्तं श्री-नारदेन—इदं हि पुंसस् तपमः श्रुतस्य वा [भा।पु। १.५.२२] इत्य्-आदि । अत एव गीतं कलि-युग-पावनावतारेण श्री-भगवता—</p>
<blockquote>
<p>श्रुतम् अप्य् औपनिषदं दूरे हरि-कथामृतम् ।<br>
यन् न सन्ति द्रवच्-चित्त-कम्पाश्रु-पुलकादयः ॥ [पद्या। ३९] इति ।</p>
</blockquote>
<p>[७०]</p>
<p>तद् एवं भक्त्यैव ज्ञानं सिध्यतीत्य् उक्त्वा, तं च ज्ञान-मार्गम् उपसंहरति—</p>
<blockquote>
<p><strong>एवं जिज्ञासयापोह्य नानात्व-भ्रमम् आत्मनि ।</strong><br>
<strong>उपारमेत विरजं मनो मय्य् अर्प्य सर्वगे ॥</strong> [भा।पु। ११.११.२१]</p>
</blockquote>
<p><strong>जिज्ञासया</strong> बद्धो मुक्त इति व्याख्या गुणतो मे न वस्तुतः [भा।पु। ११.११.१] इत्य्-आदि-पूर्वोक्त-प्रकारक-विचारेण । <strong>आत्मनि</strong> शुद्ध-जीवे । <strong>नानात्वं</strong> देवत्व-मनुष्यत्वादि-भेदम् <strong>अपोह्य</strong> । <strong>एवं</strong> मल्-लीलादि-श्रवणेन <strong>मनो मयि</strong> ब्रह्माकारे <strong>सर्वगे अर्प्य</strong> धारयित्वा <strong>उपारमेत</strong> ॥</p>
<p>[७१]</p>
<p>तद् एवं ज्ञान-मिश्रां भक्तिम् उपदिश्य, तद्-अनादरेणानुषङ्ग-सिद्ध-ज्ञान-गुणां शुद्धाम् एव भक्तिम् उपदिशति चतुर्भिः—</p>
<blockquote>
<p><strong>यद्य् अनीशो धारयितुं मनो ब्रह्मणि निश्चलम् ।</strong><br>
<strong>मयि सर्वाणि कर्माणि निरपेक्षः समाचर ॥</strong> [भा।पु। ११.११.२२]</p>
</blockquote>
<p>यदीति निश्चये टीकायां, धत्ते पदं त्वम् अविता यदि विघ्न-मूर्ध्नि [भा।पु। ११.४.१०] इत्य्-आदिवत् । अत्र खलु ज्ञानेच्छुर् एव प्रकृतः । श्रीमद्-उद्धवं प्रति च तादृशत्वम् आरोप्यैवेदम् उच्यते । ततश् च, श्रेयः-सृतिं भक्तिम् उदस्य ते विभो, क्लिश्यन्ति ये केवल-बोध-लब्धये, तेषाम् असौ [भा।पु। १०.१४.४] इत्य्-आदि-प्रमाणेन भक्तिं विना केवल-ज्ञान-मार्गेण <strong>ब्रह्मणि मनो धारयितुं</strong> निश्चितम् <strong>एवानीशो</strong> भवसि । ततोऽपि स्वतो ज्ञानादि-सर्व-गुण-सेवितं भक्ति-मार्गम्<sup id="fnref:63"><a href="#fn:63" class="footnote-ref" role="doc-noteref">63</a></sup> एवाश्रयेति तत्-सोपानम् उपदिशति—मयीत्य्-आदिना ॥</p>
<p>अथवा, प्राक्तन-भक्ति-बलाभावाद् ब्रह्म-ज्ञानेच्छुर् यदि तत्र मनो धारयितुम् अनीशः स्यात्, तदाधुनाप्य् एवं कुर्व् इति योज्यम् । <strong>समाचर</strong> अर्पय । <strong>निरपेक्षो</strong> वाञ्छान्तर-रहितः ।</p>
<p>[७२]</p>
<p>ततश् च—</p>
<blockquote>
<p><strong>श्रद्धालुर् मत्-कथाः शृण्वन् सुभद्रा लोक-पावनीः ।</strong><br>
<strong>गायन्न् अनुस्मरन् कर्म जन्म चाभिनयन् मुहुः ॥</strong><br>
<strong>मद्-अर्थे धर्म-कामार्थान् आचरन् मद्-अपाश्रयः ।</strong><br>
<strong>लभते निश्चलां भक्तिं मय्य् उद्धव सनातने ॥</strong> [भा।पु। ११.११.२३-२४]</p>
</blockquote>
<p>टीका च—मद्-अर्पणेन<sup id="fnref:64"><a href="#fn:64" class="footnote-ref" role="doc-noteref">64</a></sup> कर्मभिर् विशुद्ध-सत्त्वस्यान्तरङ्गां भक्तिम् आह—श्रद्धालुरिति । इत्य् एषा ।<strong>अभिनयन्जन्म-कर्म</strong>-लीलयोर् मध्ये येऽंशा निजाभीष्ट-भाव-भक्त-गताः, तान् स्वयम् अनुकुर्वन् भगवद्-गतान् भक्तान्तर-गतांश् च तान् अन्य-द्वारानुकुर्वन्न् इत्य् अर्थः ।</p>
<p>किं च, यो <strong>धर्मो</strong> गो-दानादि-लक्षणस् तम् अपि <strong>मद्-अर्थे</strong> मदीय-जन्मादि-महोत्सवाङ्गत्वेनैव । यश् च <strong>कामो</strong> महा-प्रासाद-वासादि-लक्षणः, तम् अपि मद्-अर्थे मदीय-सेवाद्य्-अर्थं मन्-मन्दिर-वासादि-लक्षणत्वेनैव । यश् <strong>चार्थो</strong> धन-सङ्ग्रहः, तम् अपि मद्-अर्थे मत्-सेवा-मात्रोपयोगित्वेनैवाचरन् सेवमानः ।</p>
<p><strong>मद्-अपाश्रयः</strong> आश्रयान्तर-शून्य-चेताश् च सन्, ताम् एव कथा-श्रवणादि-लक्षणां <strong>भक्तिं मयि निश्चलां</strong> सर्वदा<sup id="fnref:65"><a href="#fn:65" class="footnote-ref" role="doc-noteref">65</a></sup> अव्यभिचारिणीं लभते, तत्-सुखेन कैवल्यादाव् अप्य् अनादरात् । न च भजनीयस्य चलतया वा सा चलिष्यतीति मन्तव्यम् इत्य् आह—<strong>सनातन</strong> इति ॥</p>
<p>[७३-७४]</p>
<p>नन्व् एवं-भूत-भक्ति-मार्गे प्रवृत्तिर् निष्ठा वा कथं स्यात् ? इत्य् आशङ्क्य तत्र हेतुम् आह—</p>
<p>**सत्-सङ्ग-लब्धया भक्त्या मयि मां स उपासिता ।**इति ।</p>
<p><strong>भक्त्या</strong> भक्ति-रुच्या <strong>स</strong> भक्तो <strong>माम् उपासिता</strong> भजमानो भवति । तस्य च भक्तस्य मदीयं ब्रह्माकारं भगवद्-आकारं च सर्वम् अपि स्वरूप-विज्ञानम् अनायासेनैव भवतीत्य् आह—</p>
<p><strong>स वै मे दर्शितं सद्भिर् अञ्जसा विन्दते पदम्</strong> ॥ [भा।पु। ११.११.२५] इति ।</p>
<p><strong>अञ्जसा</strong> भक्त्य्-अनुषङ्गेनैव । <strong>पदं</strong> स्वरूपम् ॥</p>
<p>॥ ११.११ ॥ श्री-भगवान् ॥ ६७-७४ ॥</p>
<p>[७५]</p>
<p>अग्रे च भक्ति-योगस्यैव प्राक्-सिद्धता, साक्षात् श्री-भगवत्-प्रवर्तितता, स्वयम् एव मुख्यता । परेषाम् अर्वाचीनता, यथा-रुचि-नाना-जन-प्रवर्तितता, तुच्छता चेति ।</p>
<p>यथा, श्रीमद्-उद्धव उवाच—</p>
<blockquote>
<p><strong>वदन्ति कृष्ण श्रेयांसि बहूनि ब्रह्म-वादिनः ।</strong><br>
<strong>तेषां विकल्प-प्राधान्यम् उताहो एक-मुख्यया ॥</strong><br>
<strong>भवतोदाहृतः स्वामिन् भक्ति-योगोऽनपेक्षितः ।</strong><br>
<strong>निरस्य सर्वतः सङ्गं येन त्वय्य् आविशेन् मनः ॥</strong> [भा।पु। ११.१४.१-२]</p>
</blockquote>
<p>टीका च—<strong>श्रेयांसि</strong> श्रेयः-साधनानि । किं <strong>विकल्पेन प्राधान्यम्, उताहो</strong> किं वा <strong>एकस्यैव मुख्यता</strong> ?॥। एक-मुख्यता-पक्षोत्थापने कारणं—भवतेति । <strong>न अपेक्षितम्</strong> अनपेक्षा यस्मिन्, सोऽहैतुकः । अयम् अर्थः—<strong>भवता</strong> यो <strong>भक्ति-योग</strong> उक्तः, अन्ये च यानि निःश्रेयस-साधनानि वदन्ति, तेषां किं [साक्षात्] फल-साधनत्वेन प्राधान्यम् एव सर्वेषाम्, उत अङ्गाङ्गित्वम्? प्राधान्येऽपि<sup id="fnref:66"><a href="#fn:66" class="footnote-ref" role="doc-noteref">66</a></sup> सर्वेषां किं विकल्पेन तुल्य-फलत्वं ? यद् वा, कश्चिद् अस्ति विशेषः? ॥इत्य् एषा ॥</p>
<p>x]</p>
<p>अत्रोत्तरं श्री-भगवान् उवाच—</p>
<blockquote>
<p><strong>कालेन नष्टा प्रलये वाणीयं वेद-संज्ञिता ।</strong><br>
<strong>मयादौ ब्रह्मणे प्रोक्ता धर्मो यस्यां मद्-आत्मकः॥</strong> [भा।पु। ११.१४.३]</p>
</blockquote>
<p>टीका च—तत्र भक्तिर् एव महा-फलत्वेन मुख्या, अन्यानि तु स्व-स्व-प्रकृत्य्-अनुसारेण ख-पुष्प-स्थानीय-स्वर्गादि-फल-बुद्धिभिः प्राणिभिः प्राधान्येन परिकल्पितानि क्षुल्लक-फलानीति विवेक्तुं प्रकृत्य्-अनुसारेण बहुधा वेदार्थ-प्रतिपत्तिम् आह—कालेनेति सप्तभिः । <strong>मद्-अत्मको</strong> मय्य् एवात्मा चित्तं येन सः॥ इत्य् एषा ।</p>
<p>यद् वा, [<strong>मद्-आत्मको</strong> मत्-स्वरूप-भूतः, निर्गुणत्वेन प्रतिपादयिष्यमाणत्वात् ॥]<sup id="fnref:67"><a href="#fn:67" class="footnote-ref" role="doc-noteref">67</a></sup></p>
<p>[७७]</p>
<p>तद् एवं सति तस्याम् एवानेक-विध-श्रेयो-वदने हेतुम् आह—</p>
<blockquote>
<p><strong>मन्-माया-मोहित-धियः पुरुषाः पुरुषर्षभ ।</strong><br>
<strong>श्रेयो वदन्त्य् अनेकान्तं यथा-कर्म यथ-रुचि ॥</strong> [भा।पु। ११.१४.९]</p>
</blockquote>
<p>तत्-प्रकृतीनां माया-गुण-मूलत्वात्<strong>मन्-माया-मोहित-धियः</strong> । <strong>अनेकान्तं</strong> नाना-विधम् । <strong>श्रेयः</strong> पुरुषार्थं तत्-साधनं च ॥</p>
<p>[७८]</p>
<p>यतः—</p>
<blockquote>
<p><strong>न साधयति मां योगो न साङ्ख्यं धर्म उद्धव ।</strong><br>
<strong>न स्वाध्यायस् तपस् त्यागो यथा भक्तिर् ममोर्जिता ॥</strong> [भा।पु। ११.१४.२०]</p>
</blockquote>
<p><strong>न साधयति</strong> न वशीकरोति । <strong>तपो</strong> ज्ञानम् । <strong>त्यागः</strong> सन्न्यासः ॥</p>
<p>[७९]</p>
<p>तथा—</p>
<blockquote>
<p><strong>धर्मः सत्य-दयोपेतोविद्या वा तपसान्विता ।</strong><br>
<strong>मद्-भक्त्यापेतम् आत्मानं न सम्यक् प्रपुनाति हि ॥</strong> [भा।पु। ११.१४.२२]</p>
</blockquote>
<p><strong>धर्मो</strong> निष्कामः । <strong>विद्या</strong> शास्त्रीयं ब्रह्म-ज्ञानम् । <strong>तपस्</strong> तद्-ईक्षणम् ॥</p>
<p>[८०]</p>
<p>भक्ति-लक्षणैस् तु—</p>
<blockquote>
<p><strong>यथा यथात्मा परिमृज्यतेऽसौ</strong><br>
<strong>मत्-पुण्य-गाथा-श्रवणाभिधानैः ।</strong><br>
<strong>तथा तथा पश्यति वस्तु सूक्ष्मं</strong><br>
<strong>चक्षुर् यथैवाञ्जन-सम्प्रयुक्तम् ॥</strong> [भा।पु। ११.१४.२६]</p>
</blockquote>
<p>टीका च—ननु ब्रह्म-विद् आप्नोति परम् [तै।उ। २.१.१], तम् एव विदित्वातिमृत्युम् एति [श्वे।उ। ६.१५] इत्य्-आदि-श्रुतिभ्यो ज्ञानाद् एवाविद्या-निवृत्त्या तत्-प्राप्तिर् अवगम्यते । कुतो भक्ति-योगेनेत्य् उच्यते ?तत्राह—यथा यथेति । <strong>आत्मा</strong> चित्तं <strong>परिमृज्यते</strong> शोध्यते <strong>मत्-पुण्य-गाथानांश्रवणैर् अभिधानैश्</strong> च । भक्तेरेवावान्तर-व्यापारो ज्ञानं, न पृथग् इत्य् अर्थः ॥इत्य् एषा ॥</p>
<p>॥ ११.१४ ॥ श्री-भगवान् ॥७७-८०॥</p>
<p>[८१-८३]</p>
<p>अग्रे च कर्म-ज्ञान-भक्ति-लक्षणान्योगान्<sup id="fnref:68"><a href="#fn:68" class="footnote-ref" role="doc-noteref">68</a></sup> तत्-तद्-अधिकारितायां पृथग् हेतूंश् चोक्त्वा ज्ञान-कर्मानादरेण भक्तेर् एवाभिधेयत्वम् आह पञ्चभिः । तत्र ज्ञानाभ्यासानादरं वक्तुं तद्-अधिकार-हेतु-वैराग्याभ्यासानादरं विधत्ते—</p>
<blockquote>
<p><strong>प्रोक्तेन भक्ति-योगेन भजतो मासकृन् मुनेः ।</strong><br>
<strong>कामा हृदय्या नश्यन्ति सर्वे मयि हृदि स्थिते ॥</strong> [भा।पु। ११.२०.२९]</p>
</blockquote>
<p><strong>मा</strong> माम् ॥</p>
<p>[८२]</p>
<p>ज्ञानाभ्यासानादरं विधत्ते—</p>
<blockquote>
<p><strong>भिद्यते हृदय-ग्रन्थिश् छिद्यन्ते सर्व-संशयाः ।</strong><br>
<strong>क्षीयन्ते चास्य कर्माणि मयि दृष्टेऽखिलात्मनि ।</strong>। [भा।पु। ११.२०.३०]</p>
</blockquote>
<p>भक्त्यैव <strong>दृष्टे</strong> साक्षात्-कृते ॥</p>
<p>[८३]</p>
<p>तथैवाह—</p>
<blockquote>
<p><strong>तस्मान् मद्-भक्ति-युक्तस्य योगिनो वै मद्-आत्मनः ।</strong><br>
<strong>न ज्ञानं न च वैराग्यं प्रायः श्रेयो भवेद् इह ॥</strong>[भा।पु। ११.२०.३१]</p>
</blockquote>
<p>टीका च—तद् एवं व्यवस्थयाधिकारि-त्रयम् उक्तम् । तत्र भक्तेर् अन्य-निरपेक्षत्वाद् अन्यस्य च तत्-सापेक्षत्वाद् भक्ति-योग एव श्रेष्ठ इत्य् उपसंहरति—तस्माद् इति त्रिभिः ।<strong>मद्-आत्मनो</strong> मयि आत्मा चित्तं यस्य तस्य । <strong>श्रेयः</strong>श्रेयः-साधनम् ॥इत्य् एषा ।</p>
<p>अत्र <strong>प्रायो</strong>-ग्रहणस्यायं भावः । भजतां ज्ञान-वैराग्याभ्यासेन प्रयोजनं नास्त्य् एव । तत्र यथा-स्थितेऽपि सद्यो-मुक्ति-मार्गे केषांचित् क्रम-मुक्ति-मार्गे<sup id="fnref:69"><a href="#fn:69" class="footnote-ref" role="doc-noteref">69</a></sup> प्रवृत्तिर्<sup id="fnref:70"><a href="#fn:70" class="footnote-ref" role="doc-noteref">70</a></sup> जायते । तथा ब्रह्म-भूतः प्रसन्नात्मा [गीता १८.५४] इत्य्-आदि-श्री-गीतानुसारेण यदि क्रम-भक्ति-मार्गे प्रवृत्तिः स्यात्, तदा भवत्व् इति । तद् एवं भक्तेः प्रेम-लक्षणे सर्व-फल-राजे स्व-फले नास्त्य् एव ज्ञानाद्य्-अपेक्षा ॥</p>
<p>[८४]</p>
<p>पृथक् पृथक् ज्ञानादि-फलेऽपि साध्ये नास्तीत्य् आह—</p>
<blockquote>
<p><strong>यत् कर्मभिर् यत् तपसा ज्ञान-वैराग्यतश् च यत् ।</strong><br>
<strong>योगेन दाम-धर्मेण श्रेयोभिर् इतरैर् अपि ॥</strong><br>
<strong>सर्वं मद्-भक्ति-योगेन मद्-भक्तो लभतेऽञ्जसा ।</strong><br>
<strong>स्वर्गापवर्गं मद्-धाम कथञ्चिद् यदि वाञ्छति ॥</strong> [११.२०.३२-३३]</p>
</blockquote>
<p><strong>इतरैस्</strong> तीर्थ-यात्रा-व्रतादिभिर् अपि यद् भाव्यं, तत् <strong>सर्वं मद्-भक्ति-योगेन मद्-भक्तो लभते</strong> । तत्राप्य् <strong>अञ्जसा</strong> अनायासेनैव । किं तत् सर्वम् ? तद् आह—स्वर्गापवर्गम् इति । <strong>स्वर्गः</strong> प्रापञ्चिक-सुखं, सत्त्व-शुद्ध्य्-आदि-क्रमेण <strong>अपवर्गो</strong> मोक्ष-सुखं च । तद्-अतिक्रमि-सुखं च भवतीत्य् आह—<strong>मद्-धाम</strong> वैकुण्ठं चेति । <strong>कथञ्चिद्</strong> भक्त्य्-उपकरणत्वेनैव <strong>यदि वाञ्छति</strong> कश्चित्, तत्र श्री-चित्रकेत्व्-आदिवत् स्वर्ग-वाञ्छा । तस्य भक्त्य्-उपकरणत्वं चोक्तं—स लक्षं वर्ष-लक्षाणा अव्याहत-बलेन्द्रियः [भा।पु। ६.१७.२], रेमे विद्याधर-स्त्रीभिर् गापयन् हरिम् ईश्वरम् [६.१७.३] इति ।</p>
<p>श्री-शुकादिवदपवर्ग-वाञ्छा । तत्-प्रार्थनयाश्री-कृष्णेन<sup id="fnref:71"><a href="#fn:71" class="footnote-ref" role="doc-noteref">71</a></sup> दूरीकृतायां मायायां [सत्यां] मातृ-गर्भाद् बहिर्बभूव इति ब्रह्म-वैवर्तीय-कथा । तत्र च भक्त्य्-उपकरणत्वं ब्रह्म-भूतः प्रसन्नात्मा[गीता १८.५४] इत्य्-आदि-श्री-गीता-वचनात् । तथा प्राप्त-भगवत्-पार्षद-पद-तदीय-वृन्द-विशेषवद् वैकुण्ठेच्छा । ते हि प्रेम्णा साक्षात् श्री-भगवच्-चरणारविन्द-सेवेच्छयैव तत्-प्रार्थ्यं प्राप्तवन्तः, यच् च व्रजन्त्य् अनिमिषामृषभानु-वृत्त्या [भा।पु। ३.१५.२५] इत्य्-आदिवत् ॥</p>
<p>॥ ११.२० ॥ श्री-भगवान् ॥ ८१-८४॥</p>
<p>[८५]</p>
<p>अन्ते च—</p>
<blockquote>
<p><strong>एषा बुद्धिमतां बुद्धिर् मनीषा च मनीषिणाम् ।</strong><br>
<strong>यत् सत्यम् अनृतेनेह मर्त्येनाप्नोति मामृतम् ॥</strong> [भा।पु। ११.२९.२२]</p>
</blockquote>
<p>टीका च—अतो मद्-भजनम् एव बुद्धेर् विवेकस्य मनीषायाश् चातुर्यस्य च फलम् इत्य् आह—एषेति । ताम् एव दर्शयति—<strong>सत्यम् अमृतं</strong> च । <strong>मा</strong> माम् । <strong>अनृतेन</strong> असत्येन <strong>मर्त्येन</strong> विनाशिना मनुष्य-देहेन <strong>इह</strong> अस्मिन्न् एव जन्मनि <strong>प्राप्नोति</strong> इति यत्, सैव <strong>बुद्धिर् मनीषा</strong> चेति ।<strong>बुद्धिर्</strong> विवेकः। <strong>मनीषा</strong> चातुर्यम् ॥इत्य् एषा ।</p>
<blockquote>
<p>हरिश्चन्द्रो रन्तिदेव उञ्छ-वृत्तिः शिविर् बलिः ।<br>
व्याधः कपोतो बहवो ह्य् अध्रुवेण ध्रुवं गताः ॥ [भा।पु। १०.७२.१९] इति ।</p>
</blockquote>
<p>पूर्वं भक्ति-प्रकरण-गतत्वाद् <strong>अत</strong> इति हेतूपन्यासः कृतः ॥</p>
<p>॥ ११.२९ ॥ सः [श्री-भगवान्] ॥ ८५ ॥</p>
<p>[८६]</p>
<p>श्री-शुकोपदेशोपसंहारे च श्रवणम् उपलक्ष्य—</p>
<blockquote>
<p><strong>संसार-सिन्धुम् अतिदुस्तरम् उत्तितीर्षोर्</strong><br>
<strong>नान्यः प्लवो भगवतः पुरुषोत्तमस्य ।</strong><br>
<strong>लीला-कथा-रस-निषेवणम् अन्तरेण</strong><br>
<strong>पुंसो भवेद् विविध-दुःख-दवार्दितस्य ॥</strong> [भा।पु। १२.४.४०]</p>
</blockquote>
<p>टीका च—अन्यः प्लव उत्तरण-साधनं न भवेद् उपायान्तरासम्भवात् । तत्-कथा-श्रवणम् एव यथा-शक्ति निषेव्यम्॥ इत्य् एषा । अन्यासाम् अपि भक्तीनां तत्-पूर्वकत्वेनैव प्रवृत्तेर् उपायान्तरासम्भवत्वंयुक्तम् ।</p>
<p>एतद्-अनन्तराध्यायश् च तादृशोपक्रमोपसंहार-मय एव ।</p>
<blockquote>
<p>अत्रानुवर्ण्यतेऽभीक्ष्णं<sup id="fnref:72"><a href="#fn:72" class="footnote-ref" role="doc-noteref">72</a></sup> भगवान्<sup id="fnref:73"><a href="#fn:73" class="footnote-ref" role="doc-noteref">73</a></sup> हरिर् ईश्वरः ।<br>
यस्य प्रसादजो ब्रह्मा रुद्रः क्रोध-समुद्भवः ॥ [भा।पु। १२.५.१]</p>
</blockquote>
<p>इत्य् उपक्रमे, <sup id="fnref:74"><a href="#fn:74" class="footnote-ref" role="doc-noteref">74</a></sup></p>
<blockquote>
<p>एतत् ते कथितं तात यद् आत्मा पृष्टवान् नृपः ।<br>
हरेर् विश्वात्मनश् चेष्टां किं भूयः श्रोतुम् इच्छसि ॥ [भा।पु। १२.५.१३]</p>
</blockquote>
<p>इत्य् उपसंहारेऽपि तादृश-महिमत्वेन पूर्वोक्त-लीला-कथा-श्रवणस्यैव प्राधान्यात् । अत उपक्रमोपसंहार-निर्दिष्टत्वात् श्रवणोपलक्षित-भक्तेर् एवात्रापि प्राधान्यम् । यस् तु तन्-मध्ये त्वं तु राजन् मरिष्येति [भा।पु। १२.५.२] इत्य्-आदिना ज्ञानोपदेशः, स च तस्य या प्राग्-अवगता भक्ति-निष्ठा, तस्याः सम्प्रत्य् अपि स्थैर्य-प्रकटनार्थ एव, एकान्ति-भक्तेषु भगवता मोक्ष-वर-च्छन्दवत् पूर्वम् अपि तन्-निष्ठया स्वत एव मरण-भय-परित्यागात् । अनन्तरं च श्रुत्वापि तं ज्ञानोपदेशं स्वस्य भक्ति-निष्ठाया एव स्वयं दर्शयिष्यमाणत्वात् ।</p>
<p>तत्र प्राचीना तन्-निष्ठा, यथा प्रथमे, कृष्णाङ्घ्रि-सेवाम् अधिमन्यमानः [भा।पु। १.१९.५] इति, दध्यौ मुकुन्दाङ्घ्रिम् अनन्य-भावः [भा।पु। १.१९.७] इत्य्-आदि तन्-निष्ठतैव ।</p>
<p>तद्-भय-परित्यागो<sup id="fnref:75"><a href="#fn:75" class="footnote-ref" role="doc-noteref">75</a></sup> यथा तद्-वाक्ये—</p>
<blockquote>
<p>द्विजोपसृष्टः कुहकस् तक्षको वा<br>
दशत्व् अलं गायत विष्णु-गाथाः ॥ [भा।पु। १.१९.१५] इति ।</p>
</blockquote>
<p>तज्-ज्ञानोपदेश-श्रवणानन्तरम् अपि तादृश-स्व-निष्ठायाः स्थैर्य-दर्शनं यथा तत्र तावत् पद्य-त्रयेण तज्-ज्ञानोपदेशम् अबहु मत्वा श्रवण-लक्षणया भक्त्यैव स्व-कृतार्थत्वम् उक्तम्—</p>
<blockquote>
<p>सिद्धोऽस्म्य् अनुगृहीतोऽस्मि भवता करुणात्मना ।<br>
श्रावितो यच् च मे साक्षाद् अनादि-निधनो हरिः ॥<br>
नात्यद्भुतम् अहं मन्ये महताम् अच्युतात्मनाम् ।<br>
अज्ञेषु ताप-तप्तेषु भूतेषु यद्-अनुग्रहः ॥<br>
पुराण-संहिताम् एताम् अश्रौष्म भवतो वयम् ।<br>
यस्यां खलूत्तमःश्लोको भगवान् अनुवर्ण्यते ॥ [भा।१२.६.२-४] इति ।</p>
</blockquote>
<p>पुनश् चैकेन पद्येन तद्-वाक्य-गौरव-मात्रेणाङ्गीकृतस्य ब्रह्म-ज्ञानस्य तक्षकादि-भय-निवृत्ति-हेतुत्वम् उक्त्वाप्य् अन्येन तद्-ऊर्ध्वम् अधोक्षज एव वाक्-चेतसोस् तन्-नाम-कीर्तन-ध्यानावेशानुज्ञा प्रार्थिता—</p>
<blockquote>
<p>भगवंस् तक्षकादिभ्यो मृत्युं यो न बिभेम्य् अहम् ।<br>
प्रविष्टो ब्रह्म-निर्वाणम् अभयं दर्शितं त्वया ॥<br>
अनुजानीहि मां ब्रह्मन् वाचं यच्छाम्य् अधोक्षजे ।<br>
मुक्त-कामाशयं चेतः प्रवेश्य विसृजाम्य् असून् ॥ [भा।पु। १२.६.५-६] इति ।</p>
</blockquote>
<p>अथ पुनर् अन्येन पद्येनाज्ञान-निरासक-ज्ञान-विज्ञान-सिद्धिश् च भगवत्-पदारविन्द-दर्शन-सुखान्तर्भूतैव<sup id="fnref:76"><a href="#fn:76" class="footnote-ref" role="doc-noteref">76</a></sup> मम स्फुरतीति विज्ञापितम् । यथा—</p>
<blockquote>
<p>अज्ञानं च निवृत्तं मे ज्ञान-विज्ञान-निष्ठया ।<br>
भवता दर्शितं क्षेमं परं भगवतः पदम् ॥ [१२.६.७] इति ।</p>
</blockquote>
<p>अत्र <strong>पद</strong>-शब्दस्य चरणारविन्दाभिधायकत्वे, ज्ञानेन वैयासकि-शब्दितेनभेजे खगेन्द्र-ध्वज-पाद-मूलम् [भा।पु। १.१८.१६] इत्य् एवास्ति प्रथमे साधकम् । तद् एतत् प्रकरणार्थस् तत्र श्री-सूतेनैव स्पष्टीकृतः—</p>
<blockquote>
<p>ब्रह्म-कोपोत्थिताद् यस् तु तक्षकात् प्राण-विप्लवात् ।<br>
न सम्मुमोहोरु-भयाद् भगवत्य् अर्पिताशयः ॥ [भा।पु। १.१८.२]<br>
नोत्तमश्लोक-वार्तानां जुषतां तत्-कथामृतम् ।<br>
स्यात् सम्भ्रमोऽन्त-कालेऽपि स्मरतां तत्-पदाम्बुजम् ॥ [भा।पु। १.१८.४] इति ।</p>
</blockquote>
<p>तथा पूर्वं द्वादशस्यैव तृतीये प्रथम-स्कन्धान्तः-स्थस्य—</p>
<blockquote>
<p>अतः पृच्छामि संसिद्धिं योगिनां परमं गुरुम् ।<br>
पुरुषस्येह यत् कार्यं म्रियमाणस्य सर्वथा ॥ [भा।पु। १.१९.३४]</p>
</blockquote>
<p>इत्य् अस्य राज-प्रश्नस्योत्तरत्वेन भगवद्-ध्यान-कीर्तने एव स्वयं श्री-शुकदेवेनाप्य् उपदिष्टे—</p>
<blockquote>
<p>तस्मात् सर्वात्मना राजन् हृदिस्थं कुरु केशवम् ।<br>
म्रियमाणो ह्य् अवहितस् ततो याति परां गतिम् ॥<br>
म्रियमाणैर् अभिध्येयो भगवान् परमेश्वरः ।<br>
आत्म-भावं नयत्य् अङ्ग सर्वात्मा सर्व-सम्भवः ॥<br>
कलेर् दोष-निधे राजन्न् अस्ति ह्य् एको महान् गुणः ।<br>
कीर्तनाद् एव कृष्णस्य मुक्त-सङ्गः परं व्रजेत् ॥ [भा।पु। १२.३.४८-५०] इत्य्-आदिना ।</p>
</blockquote>
<p><strong>ततस्</strong> तत्र केशवे। <strong>अवहितः</strong> कृतावधानः ।<strong>आत्म-भावम्</strong> आत्मनो भक्तिम् । अस्तु तावद् आयास-साध्यं ध्यानम्।<sup id="fnref:77"><a href="#fn:77" class="footnote-ref" role="doc-noteref">77</a></sup> <strong>हि</strong> यस्माद् अनायास-साध्यात् कीर्तनाद् एवेत्य् अर्थः ।</p>
<p>द्वितीय-स्कन्धेऽपि, न ह्य् अतोऽन्यः शिवः पन्था [भा।पु। २.२.३३] इत्य्-आदिना, एवम् एतन् निगदितम् [भा।पु। २.३.१] इत्य् अन्तेन ग्रन्थेन नानाङ्गवान् शुद्ध-भक्ति-योग एव तत्रोत्तरत्वेन पर्यवसितः । तत्रापि, पिबन्ति ये भगवतः [भा।पु। २.२.३७] इत्य्-आदिना लीला-कथा-श्रवण एव परम-पर्यवसानं दृश्यते । तस्मात् साधूक्तं त्वं तु राजन् मरिष्येति[१२.५.२] इत्य्-आदिकं तद्-भक्ति-निष्ठा-प्रकटनार्थम् एवेति । यतो भक्ताव् एव तद्-उपदेशस्य तात्पर्यम् ।</p>
<p>अत एव द्वितीयस्याष्टमे राज-प्रार्थना च नान्यथा स्यात्—कृष्णे निवेश्य निःसङ्गं मनस् त्यक्ष्ये कलेवरम् [भा।पु। २.८.२] इति । तद् एवं, [अत्रानुवर्ण्यतेऽभीक्ष्णं [१२.५.१] इत्य्-आद्य्-अनुसारेणापि]<sup id="fnref:78"><a href="#fn:78" class="footnote-ref" role="doc-noteref">78</a></sup> साध्व् एव स्थापितं <strong>संसार-सिन्धुम् अतिदुस्तरम्</strong> इत्य्-आदि ॥</p>
<p>॥ १२.४ ॥ श्री-शुकः ॥ ८६ ॥</p>
<p>[८७]</p>
<p>श्री-सूतोपदेशान्तेऽपि पञ्चभिः—</p>
<blockquote>
<p><strong>नैष्कर्म्यम् अप्य् अच्युत-भाव-वर्जितं</strong><br>
<strong>न शोभते ज्ञानम् अलं निरञ्जनम् ।</strong><br>
<strong>कुतः पुनः शश्वद् अभद्रम् ईश्वरे</strong><br>
<strong>न चार्पितं कर्म यद् अप्य् अकारणम् ॥</strong> [भा।पु। १२.१२.५२]</p>
</blockquote>
<p>टीका च—इदानीं ज्ञान-कर्मादराद् अपि भगवत्-कीर्तनादिष्व् एवादरः कर्तव्य इत्य् आह—<strong>नैष्कर्म्यं</strong>ब्रह्म, तत्-प्रकाशकं <strong>यज् ज्ञानं,</strong> यतो <strong>निरञ्जनम्</strong> उपाधि-निवर्तकं, तद् <strong>अपि अच्युत-भक्ति-वर्जितं</strong> चेन् <strong>न शोभते</strong> नापरोक्ष-पर्यन्तं भवतीत्य् अर्थः॥ इत्य्-आदिका॥ [भागवतस्य १.५.१२ साङ्ख्यक-श्लोकोऽपि द्रष्टव्यः । पुनरुक्तिर् आदरात्।]</p>
<p>[८८]</p>
<p>तथा—</p>
<blockquote>
<p><strong>यशः-श्रियाम् एव परिश्रमः परो</strong><br>
<strong>वर्णाश्रमाचार-तपः-श्रुतादिषु ।</strong><br>
<strong>अविस्मृतिः श्रीधर-पाद-पद्मयोर्</strong><br>
<strong>गुणानुवाद-श्रवणादिभिर् हरेः ॥</strong> [भा।पु। १२.१२.५३]</p>
</blockquote>
<p>टीका च—किं च, <strong>वर्णाश्रमाचारादिषु</strong> यः <strong>परो</strong> महान् <strong>परिश्रमः,</strong> स यशो-युक्तायां <strong>श्रियाम्</strong> एव कीर्तौ सम्पदि वा केवलं, न परम-पुरुषार्थ इत्य् अर्थः । <strong>गुणानुवादादिभिस्</strong> तु <strong>श्रीधर-पाद-पद्मयोर् अविस्मृतिर्</strong> भवति ॥ इत्य् एषा ।</p>
<p>[८९]</p>
<p>तथा—</p>
<blockquote>
<p><strong>अविस्मृतिः कृष्ण-पदारविन्दयोः</strong><br>
<strong>क्षिणोत्य् अभद्राणि च शं तनोति ।</strong><br>
<strong>सत्त्वस्य शुद्धिं परमां च भक्तिं</strong><br>
<strong>ज्ञानं च विज्ञान-विराग-युक्तम् ॥</strong> [भा।पु। १२.१२.५४]</p>
</blockquote>
<p>स्पष्टम् ।</p>
<p>[९०]</p>
<p>तथा—</p>
<blockquote>
<p><strong>यूयं द्विजाग्र्या बत भूरि-भागा</strong><br>
<strong>यच्-छश्वद्-आत्मन्य्-अखिलात्म-भूतम् ।</strong><br>
<strong>नारायणं देवम् अदेवम् ईशम्</strong><br>
<strong>अजस्र-भावा भजताविवेश्य ॥</strong> [भा।पु। १२.१२.५५]</p>
</blockquote>
<p>टीका च—तद् एवं श्रोतॄन् आत्मानं चाभिनन्दयन्न् आह—यूयम् इति द्वाभ्याम् । हे <strong>द्विजाग्र्याः !यद्</strong> यस्माद् <strong>आत्मन्य्</strong> अन्तःकरणे <strong>श्री-नारायणम् आविवेश्य शश्वद् भजत</strong> । सम्भावनायां लोट् । अतो <strong>भूरि-भागा</strong> बहु-पुण्यवन्तः । कथम्भूतम् ? <strong>अखिलात्म-भूतं</strong> सर्वान्तर्यामिणम्, अत एव <strong>देवं</strong> सर्वोपास्यम् । <strong>अदेवं</strong> न देवोऽन्यो यस्य तम् । कुतः? <strong>ईशम्</strong> । यद् वा, यस्माद् यूयं भूरि-भागास् तप-आदिना सम्पन्नास् ततो नारायणं भजतेति विधिः ॥इत्य् एषा ।</p>
<p>अत्र तप-आदि-सम्पत्तेः सार्थकत्वं नारायण-भजनेनैव भवतीति स्वाम्य्-अभिप्रायः ॥</p>
<p>[९१]</p>
<p>तथा—</p>
<blockquote>
<p><strong>अहं च संस्मारित आत्म-तत्त्वं</strong><br>
<strong>श्रुतं पुराणे परमर्षि-वक्त्रात् ।</strong><br>
<strong>प्रायोपवेशे नृपतेः परीक्षितः</strong><br>
<strong>सदस्य् ऋषीणां महतां च शृण्वताम् ॥</strong> [भा।पु। १२.१२.५६]</p>
</blockquote>
<p>एतत्-प्रसङ्गेनाहं चात्म-तत्त्वम् अखिलात्म-भूतं नारायणं स्मारितः । तं प्रति<sup id="fnref:79"><a href="#fn:79" class="footnote-ref" role="doc-noteref">79</a></sup> परमोत्कण्ठितीकृतोऽस्मीत्य् अर्थः । यद् <strong>आत्म-तत्त्वं मे</strong> मया महर्षि-वक्त्राच् छ्रुतम् ॥</p>
<p>॥ १२.१२ ॥ श्री-सूतः ॥ ८७-९१ ॥</p>
<p>[९२]</p>
<p>तद् एवम् अस्मिन् श्रीमति महा-पुराणे गुरु-शिष्य-भावेन प्रवृत्तानाम् उपदेश-शिक्षा-वाक्येषु भक्तेर् एवाभिधेयत्वं साधितम् । तथा—</p>
<blockquote>
<p>तत् कथ्यतां महा-भाग यदि कृष्ण-कथाश्रयम् ।<br>
अथवास्य पदाम्भोज- मकरन्द-लिहां सताम् ॥[भा।पु। १.१६.६]</p>
</blockquote>
<p>इत्य् अनुसारेण सर्वेषाम् इतिहासानाम् अपि तन्-मात्र-तात्पर्यत्वं ज्ञेयम् । विस्तर-भिया तु न विव्रियते । अथान्यत्र च तद् एव दृश्यते । तत्रान्वयेन यथा—</p>
<blockquote>
<p><strong>एतावान् एव लोकेऽस्मिन् पुंसां धर्मः परः स्मृतः ।</strong><br>
<strong>भक्ति-योगो भगवति तन्-नाम-ग्रहणादिभिः ॥</strong> [भा।पु। ६.३.२२]</p>
</blockquote>
<p><strong>पुंसां</strong> जीव-मात्राणां <strong>परो धर्मः</strong> सार्वभौमो धर्म <strong>एतावान्</strong> एव स्मृतः, नैतद् अधिकः । एतावत्त्वम् एवाह—<strong>तन्-नाम-ग्रहणादिभिर्</strong> यो <strong>भक्ति-योगः</strong> साक्षाद् भक्तिर् इति । <strong>एव</strong>-कारेणान्य-व्यावृत्तत्वं स्पष्टयति—भगवतीति । नाम-ग्रहणादीन्य् अपि यदि कर्मादौ तत्-साद्गुण्याद्य्-अर्थं प्रयुज्यन्ते, तदा तस्य परत्वं नास्ति । तुच्छ-फलार्थं प्रयुक्तत्वेन तद्-अपराधाद् इत्य् अर्थः । तथैव क्षयिष्णु-फल-दातृत्वं च भवतीति भावः ॥</p>
<p>॥ ६.३ ॥ श्री-यमः स्व-भटान् ॥ ९२ ॥</p>
<p>[९३]</p>
<p>तथा च—</p>
<blockquote>
<p><strong>सध्रीचीनो ह्य् अयं लोके पन्थाः क्षेमोऽकुतो-भयः ।</strong><br>
<strong>सुशीलाः साधवो यत्र नारायण-परायणाः ॥</strong> [भा।पु। ६.१.१७]</p>
</blockquote>
<p><strong>अयं पन्थाः</strong> श्री-नारायण-भक्ति-मार्गः ॥</p>
<p>॥ ६.१ ॥ श्री-शुकः ॥ ९३ ॥</p>
<p>[९४]</p>
<p>तत्रैवान्वयेन सर्व-शास्त्र-फलत्वं स-कैमुत्यम् आह—</p>
<blockquote>
<p><strong>श्रुतस्य पुंसां सुचिर-श्रमस्य</strong><br>
<strong>नन्व् अञ्जसा सूरिभिर् ईडितोऽर्थः ।</strong><br>
<strong>तत्-तद्-गुणानुश्रवणं मुकुन्द-</strong><br>
<strong>पादारविन्दं हृदयेषु येषाम् ॥</strong> [भा।पु। ३.१३.४]</p>
</blockquote>
<p><strong>पुंसांश्रुतस्य</strong> वेदार्थावगतेर् अयम् एव <strong>अर्थः</strong> प्रयोजनम् <strong>ईडितः</strong> श्लाघितः । कोऽसौ ? <strong>मुकुन्दस्य पादारविन्दं</strong> येषां हृदयेषु वर्तते, तेषां <strong>तद्-गुणानां</strong> भगवद्-भक्त्य्-आत्मकानाम् अनुश्रवणं यत् सोऽयम् इति । ततः सुतराम् एव श्री-मुकुन्दस्येत्य् अर्थः । एवम् एवोक्तं—वासुदेव-परा वेदाः [भा।पु। २.२.२८] इत्य्-आदि ।</p>
<blockquote>
<p>भगवान् ब्रह्म कार्त्स्न्येन त्रिर् अन्वीक्ष्य मनीषया ।<br>
तद् अध्यवस्यत् कूट-स्थो रतिर् आत्मन् यतो भवेत् ॥ [भा।पु। २.२.३४]</p>
</blockquote>
<p>तथा च पाद्मे बृहत्-सहस्र-नाम्नि—</p>
<blockquote>
<p>स्मर्तव्यः सततं विष्णुर् विस्मर्तव्यो न जातुचित् ।<br>
सर्वे विधि-निषेधाः स्युर् एतयोर् एव किङ्कराः ॥इति ।</p>
</blockquote>
<p>तथा च स्कान्दे प्रभास-खण्डे, लिङ्ग-पुराणे च—</p>
<blockquote>
<p>आलोड्य सर्व-शास्त्राणि विचार्य च पुनः पुनः ।<br>
इदम् एव सुनिष्पन्नं ध्येयो नारायणः सदा ॥ [लि।पु। २.७.११]</p>
</blockquote>
<p>अत एव वेदाद्य्-अर्पण-मन्त्र इति—</p>
<blockquote>
<p>विद्या-तपो-ध्यान-योनिर् अयोनिर् विष्णुर् ईडितः ।<br>
ब्रह्म-यज्ञस् ततो देवः प्रीयतां मे जनार्दनः ॥</p>
</blockquote>
<p>॥ ३.१३ ॥ श्री-विदुरः ॥९४॥</p>
<p>[९५]</p>
<p>यतो यश् च शास्त्रे वर्णाश्रमाचारो विधीयते, तस्याप्य् अनुपम-चरितं फलं भक्तिर् एव । यथा—</p>
<blockquote>
<p><strong>दान-व्रात-तपो-होम- जप-स्वाध्याय-संयमैः ।</strong><br>
<strong>श्रेयोभिर् विविधैश् चान्यैः कृष्णे भक्तिर् हि साध्यते ॥</strong> [भा।पु। १०.४७.२१]</p>
</blockquote>
<p>दानादिभिः श्री-कृष्ण-सन्तोषार्थेर् इति ज्ञेयम् । तद् उक्तं—तज् जन्म तानि कर्माणि तद्-आयुस् तन्-मनो वचः [भा।पु। ४.३१.७] इत्य्-आदि । बृहन्-नारदीये (१.३९.५१)—</p>
<blockquote>
<p>जन्म-कोटि-सहस्रेषु पुण्यं यैः समुपार्जितम् ।<br>
तेषां भक्तिर् भवेच् छुद्धा देव-देवे जनार्दने ॥ इति ।</p>
</blockquote>
<p>अगस्त्य-संहितायाम्—</p>
<blockquote>
<p>व्रतोपवास-नियम-जन्म-कोट्याप्य् अनुष्ठितैः ।<br>
यज्ञैश् च विविधैः सम्यग् भक्तिर् भवति माधवे ॥ इति ।</p>
</blockquote>
<p>एतद् एव व्यतिरेकेणोक्तं—धर्मः स्वनुष्ठितः पुंसाम् [भा।पु। १.२.८] इत्य्-आदौ, यशः श्रियाम् एव [भा।पु। १२.१२.४] इत्य्-आदौ च ।</p>
<p>॥ १०.४७ ॥ श्री-उद्धवः श्री-व्रज-देवीः ॥९५॥</p>
<p>[९६]</p>
<p>यच् च तत्र ज्ञानम् अभिधीयते, तद् अपि भक्त्य्-अन्तर्-भूततयैव लभ्यम् । यथा—</p>
<blockquote>
<p><strong>पुरेह भूमन् बहवोऽपि योगिनस्</strong><br>
<strong>त्वद्-अर्पितेहा निज-कर्म-लब्धया ।</strong><br>
<strong>विबुध्य भक्त्यैव कथोपनीतया</strong><br>
<strong>प्रपेदिरेऽञ्जोऽच्युत ते गतिं पराम् ॥</strong>[भा।पु। १०.१४.५]</p>
</blockquote>
<p>हे <strong>भूमन्</strong>, <strong>इह</strong> लोके <strong>पूर्वं बहवो योगिनोऽपि</strong> सन्तो योगैर् ज्ञानम् अप्राप्य पश्चात् त्वयि <strong>अर्पितेहा</strong> लौकिक्य् अपि चेष्टा । तथा<strong>अर्पितानि</strong> यानि <strong>निजानि कर्माणि,</strong> तैर् <strong>लब्धया</strong> कथा-रुचि-रूपया, पुनश् च <strong>कथोपनीतया</strong> त्वत्-समीपं प्रापितया कथनीय-रुचि-रूपया <strong>भक्त्यैवअञ्जः</strong> सुखेन <strong>विबुध्य</strong>आत्म-तत्त्वम् आरभ्य श्री-भगवत्-तत्त्व-पर्यन्तम् अनुभूय तव <strong>पराम्</strong>अन्तरङ्गां <strong>गतिं</strong> प्राप्ताः । श्री-गीतोपनिषत्सु च, अहं सर्वस्य प्रभवो मत्तः [गीता १०.८] इत्य्-आदिभिः शुद्धां भक्तिम् उपदिश्याह—</p>
<blockquote>
<p>तेषाम् एवानुकम्पार्थम् अहम् अज्ञानजं तमः ।<br>
नाशयाम्य् आत्म-भाव-स्थो ज्ञान-दीपेन भास्वता ॥ [गीता १०.११] इति ।</p>
</blockquote>
<p>॥ १०.१४ ॥ ब्रह्मा श्री-भगवन्तम् ॥ ९६ ॥</p>
<p>[९७]</p>
<p>यान्य् अन्यानि सर्वाणि तत्र पुरुषार्थ-साधनान्य् उच्यन्ते, तान्य् अपि तथैव भक्ति-मूलान्य् एव। यथा—</p>
<blockquote>
<p><strong>स्वर्गापवर्गयोः पुंसां रसायां भुवि सम्पदाम् ।</strong><br>
<strong>सर्वासाम् अपि सिद्धीनां मूलं त्वच्-चरणार्चनम् ॥</strong> [भा।पु। १०.८१.१९]</p>
</blockquote>
<p>मन्त्रतस् तन्त्रतश् छिद्रम् [भा।पु। ८.२३.१६] इत्य्-आदि-न्यायेन, मुख-बाहूरु-पादेभ्यः [भा।पु। ११.५.२] इत्य्-आद्य्-उक्त-नित्यत्वेन च सर्वथा तद्-बहिर्मुखानां तु तत्-तद्-अलाभ एव स्याद् इत्य् अर्थः । यथा स्कान्दे—</p>
<blockquote>
<p>विष्णु-भक्ति-विहीनानां श्रौताः स्मार्ताश् च याः क्रियाः ।<br>
काय-क्लेशः फलं तासां स्वैरिणी-व्यभिचारवत् ॥ इति ।</p>
</blockquote>
<p>तद् उक्तं श्री-युधिष्ठिरेण—</p>
<blockquote>
<p>त्वत्-पादुके अविरतं परि ये चरन्ति<br>
ध्यायन्त्य् अभद्र-नशने शुचयो गृणन्ति ।<br>
विन्दन्ति ते कमल-नाभ भवापवर्गम्<br>
आशासते यदि त आशिष ईश नान्ये ॥ [भा।पु। १०.७२.४] इति ।</p>
</blockquote>
<p>अत उक्तं बृहन्-नारदीये (१.४.४)—</p>
<blockquote>
<p>यथा समस्त-लोकानां जीवनं सलिलं स्मृतम् ।<br>
तथा समस्त-सिद्धीनां जीवनं भक्तिर् इष्यते ॥इति ।</p>
</blockquote>
<p>॥ १०.८२ ॥ श्रीदाम-विप्रः ॥९७॥</p>
<p>[९८]</p>
<p>तद् एवं तानि साधनानि भक्ति-जीवनान्य् एवेति भक्तेर् एव सर्वत्राभिधेयत्वम् । तानि विनापि भक्तेर् एव तत्र साधकत्वम् अपि दर्शितंतत्र, अकामः सर्व-कामो वा[भा।पु। २.३.१०] इत्य्-आदौ । यथाश्री-विष्णु-पुराणे (१.११.४६) पुलह-वाक्यम्—</p>
<blockquote>
<p>यो यज्ञ-पुरुषो यज्ञे योगे च परमः पुमान् ।<br>
तस्मिंस् तुष्टे यद् अप्राप्यं किं तद् अस्ति जनार्दने ॥</p>
</blockquote>
<p>अत एव मोक्ष-धर्मे—</p>
<blockquote>
<p>या वै साधन-सम्पत्तिः पुरुषार्थ-चतुष्टये ।<br>
तया विना तद् आप्नोति नरो नारायणाश्रयः ॥ इति ।</p>
</blockquote>
<p>तस्मात् साधूक्तं सर्व-शास्त्र-श्रवण-फलत्वेन तद्-अभिधेयत्वम् । अत एव प्रथमं स्वयं भगवता सैव प्रवर्तितेत्य् उक्तं, कालेन नष्टा प्रलये वाणीयं वेद-संज्ञिता मया [भा।पु। ११.१४.३] इत्य्-आदिना ।</p>
<p>तद् एवं सति ये तु नातिकोविदाः, ते तत्-तद्-अर्थं कर्माद्य्-अङ्गत्वेनैव श्री-विष्णूपासनं कुर्वते । ततस् तद्-अपराधेन निज-कामना-मात्र-फल-प्रदत्वं तत्रानियतत्वं च तस्याः। तत्-तद्-अर्थम् अपि स्वतन्त्रत्वेन क्रियमाणाया भक्तेस् त्व् अवश्यं तत्-तत्-फल-प्रदत्वम् । न च तत्-तन्-मात्र-दानेन पर्याप्तिः, किन्तु पर्यावसाने परम-फल-प्रदत्वम् एवेति । ततस् तस्या एव परम-हितत्वेनाभिधेयत्वम् आह—</p>
<blockquote>
<p><strong>सत्यं दिशत्य् अर्थितम् अर्थितो नॄणां</strong><br>
<strong>नैवार्थदो यत् पुनर् अर्थिता यतः ।</strong><br>
<strong>स्वयं विधत्ते भजताम् अनिच्छताम्</strong><br>
<strong>इच्छापिधानं निज-पाद-पल्लवम् ॥</strong> [भा।पु। ५.१९.२७]</p>
</blockquote>
<p><strong>अर्थितः</strong> प्रार्थितः सन् <strong>नॄणामर्थितंसत्यम्</strong> एव ददाति । न तत्र कदाचिद् व्यभिचार इत्य् अर्थः । किन्तु तथापि तन्-मात्रेण <strong>अर्थदो न</strong> भवति, तन्-मात्रं दत्त्वा निवृत्तो न भवतीत्य् अर्थः । <strong>यत</strong> उपासकस् तत्रापूर्णत्वाद् भोग-क्षये सति तदैव <strong>पुनर् अर्थिता</strong> भवति, न जातु कामः कामानां [भा।पु। ९.१९.१४; मनु २.९४] इत्य्-आदेः । तद् एवम् अभिप्रेत्य स तु परम-कारुणिकस् तत्-पाद-पल्लव-माधुर्य-ज्ञानेन <strong>तद् अनिच्छताम् अपि भजताम् इच्छापिधानं</strong> सर्व-काम-समापकं <strong>निज-पाद-पल्लवम्</strong>एव <strong>विधत्ते</strong> तेभ्यो ददातीत्य् अर्थः । यथा माता चर्व्यमाणां मृत्तिकां बालक-मुखाद् अपसार्य तत्र खण्डं ददाति, तद्वद् इति भावः । एवम् अप्य् उक्तंअकामः सर्व-कामो वा [भा।पु। २.३.१०] इत्य्-आदौ तीव्रत्वं भक्तेः । तथोक्तं गारुडे—</p>
<blockquote>
<p>यद् दुर्लभं यद् अप्राप्तं मनसो यन् न गोचरम् ।<br>
तद् अप्य् अप्रार्थितं ध्यातो ददाति मधुसूदनः ॥ [ग।पु। २.२३४.१२] इति ।</p>
</blockquote>
<p>एवं श्री-सनकादीनाम् अपि ब्रह्म-ज्ञानिनां भक्त्य्-अनुवृत्त्या तत्-पाद-पल्लव-प्राप्तिर् ज्ञेया॥</p>
<p>॥ ५.१९ ॥ देवाः परस्परम् ॥९८॥</p>
<p>[९९]</p>
<p>अथ व्यतिरेकेण कर्मानादरेणाह—तत्र कर्मणः फल-प्राप्ताव् अनिश्चयवत्त्वं दुःख-रूपत्वं च, भक्तेस् तु तस्याम् आवश्यकत्वं, साधक-दशायाम् अपि सुख-रूपत्वं चेत्य् आह—</p>
<blockquote>
<p><strong>कर्मण्य् अस्मिन्न् अनाश्वासे धूम-धूम्रात्मनां भवान् ।</strong><br>
<strong>आपाययति गोविन्द-पाद-पद्मासवं मधु ॥</strong> [भा।पु। १.१८.१२]</p>
</blockquote>
<p><strong>अस्मिन् कर्मणि</strong> सत्रेऽ<strong>नाश्वासेऽ</strong>विश्वसनीये, वैगुण्य-बाहुल्येन कृषिवत् फल-निश्चयाभावात् । अनेन भक्तेर् विश्वसनीयत्वं ध्वनितम् । <strong>धूमेन धूम्रौ</strong> विरञ्जितौ <strong>आत्मानौ</strong> शरीर-चित्ते येषां, कर्मणि षष्ठी, तान् अस्मान् इत्य् अर्थः । <strong>पाद-पद्मस्य</strong> यशो-रूपम् <strong>आसवं</strong> मकरन्दं <strong>मधु</strong> मधुरम् । अत्र सत्रवत् कर्मान्तरंयशः-श्रवणवद् भक्त्य्-अन्तरं चेति ज्ञेयम् ।</p>
<p>तद् एवं भक्ति-विना-भूतानां<sup id="fnref:80"><a href="#fn:80" class="footnote-ref" role="doc-noteref">80</a></sup> कर्मादिभिर् अस्माकं दुःखम् एवासीद् इति व्यतिरेकत्वम् अत्र गम्यते । तद् उक्तं—यशः-श्रियाम् एव परिश्रमः परः [भा।पु। १२.१२.५३] इत्य्-आदि, अतो वै कवयो नित्यम् [भा।पु। १.२.२२] इत्य्-आदि च । ब्रह्म-वैवर्ते च शिवं प्रति श्री-विष्णु-वाक्यम्—</p>
<blockquote>
<p>यदि मां प्राप्तुम् इच्छन्ति प्राप्नुवन्त्य् एव नान्यथा ।<br>
कलौ कलुष-चित्तानां वृथायुः-प्रभृतीनि च ।<br>
भवन्ति वर्णाश्रमिणां न तु मच्-छरणार्थिनाम् ॥ इति ।</p>
</blockquote>
<p>॥ १.१८ ॥ श्री-ऋषयः सूतम् ॥ ९९ ॥</p>
<p>[१००]</p>
<p>तथा, त्यक्त्वा स्व-धर्मं [भा।पु। १.५.१७] इत्य्-आदिकम् अनुसन्धेयम् । एवं महा-वित्त-महायासादि-साध्येन कर्मादिना तुच्छं स्वर्गादि-फलं, स्वल्पायास-स्वल्प-वित्तादि-साध्यया भक्त्या तद्-आभासेन च परम-महत्-फलं तत्र तत्रानुसन्धाय भक्ताव् एव शास्त्र-तात्पर्यं पर्यालोचनीयम् । तस्मात् तत्-तच्-छास्त्राणाम् अपि भक्ति-विधेयक-तत्-तद्-अनुवादेन प्रवृत्तत्वान् न वैफल्यम् इत्य् अपि ज्ञेयम् । किं च—</p>
<blockquote>
<p><strong>विप्राद् द्वि-षड्-गुण-युताद् अरविन्द-नाभ-</strong><br>
<strong>पादारविन्द-विमुखात् श्वपचं वरिष्ठम् ।</strong><br>
<strong>मन्ये तद्-अर्पित-मनो-वचनेहितार्थ-</strong><br>
<strong>प्राणं पुनाति सकुलं न तु भूरि-मानः ॥</strong> [भा।पु। ७.९.१०]</p>
</blockquote>
<p>टीका च—भक्त्यैव केवलया हरेस् तोषः सम्भवतीत्य् उक्तम् । इदानीं भक्तिं विना नान्यत् किञ्चित् तत्-तोष-हेतुर् इत्य् आह—विप्राद् इति । मन्ये धनाभिजन-रूप-तपः-श्रुतौजस्-तेजः-प्रभाव-बल-पौरुष-बुद्धि-योगाः ॥ [भा।पु। ७.९.९] इत्य्-आदौ पूर्वोक्ता ये धनादयो द्विषड् द्वादश-गुणाः, तैर् युक्ताद् <strong>विप्राद्</strong> अपि <strong>श्वपचं वरिष्ठं मन्ये</strong> । यद् वा, सनत्-सुजातोक्ता द्वादश धर्मादयो गुणा द्रष्टव्याः—</p>
<blockquote>
<p>धर्मं च सत्यं च दमस् तपश् च<br>
विमत्सरं ह्रीस् तितिक्षानसूया ।<br>
यज्ञश् च दानं च धृतिः श्रुतं च<br>
व्रतानि वै द्वादश ब्राह्मणस्य ॥[म।भा। ३.४३.२०] इति ।</p>
</blockquote>
<p>कथम्-भूताद् विप्रात् ? <strong>अरविन्दनाभ-पादारविन्द-विमुखात्</strong> । कथम्-भूतं श्वपचं ? तस्मिन्न् अरविन्द-नाभेऽ<strong>र्पिता मन-आदायो</strong> येन तम् । <strong>ईहितं</strong> कर्म । वरिष्ठत्वे हेतुः—<strong>स</strong> एवं-भूतः श्वपचः सर्वं <strong>कुलं पुनाति</strong> । <strong>भूरिर् मानो</strong> गर्वो यस्य स <strong>तु</strong> विप्र आत्मानम् अपि <strong>न</strong> पुनाति, कुतः कुलम् ? यतो भक्ति-हीनस्यैते गुणा गर्वायैव भवन्ति, न तु शुद्धये । अतो हीन इति भावः ॥ इत्य् एषा ।</p>
<p>मुक्ता-फल-टीका [१६.२६]—<strong>द्विषट्</strong> द्वादश<strong>गुणा</strong> धनाभिजनादयः । यद् वा—</p>
<p>शमो दमस् तपः शौचं क्षान्त्य्-आर्जव-विरक्तयः ।ज्ञान-विज्ञान-सन्तोषः सत्यास्तिक्यंद्विषड्-गुणाः ॥इत्य् अत्रोक्ताः ॥ इत्य् एषा ।</p>
<p>स्कान्दे श्री-नारद-वाक्यम्—</p>
<blockquote>
<p>कुलाचार-विहीनोऽपि दृढ-भक्तिर् जितेन्द्रियः ।<br>
प्रशस्तः सर्व-लोकानां न त्व् अष्टादश-विद्यकः ।<br>
भक्ति-हीनो द्विजः शान्तः सज्-जातिर् धर्मिकस् तथा ॥</p>
</blockquote>
<p>काशी-खण्डे च—</p>
<blockquote>
<p>ब्राह्मणः क्षत्रियो वैश्यः शूद्रो वा यदि वेतरः ।<br>
विष्णु-भक्ति-समायुक्तो ज्ञेयः सर्वोत्तमोत्तमः ॥</p>
</blockquote>
<p>बृहन्-नारदीये—</p>
<blockquote>
<p>विष्णु-भक्ति-विहीना ये चण्डालाः परिकीर्तिताः ।<br>
चण्डाला अपि वै श्रेष्ठा हरि-भक्ति-परायणाः ॥ [ना।प। १.३७.१२]</p>
</blockquote>
<p>नारदीये च—</p>
<blockquote>
<p>श्वपचोऽपि मही-पाल विष्णोर् भक्तो द्विजाधिकः ।<br>
विष्णु-भक्ति-विहीनो यो द्विजातिः श्वपचाधिकः ॥ [ना।प। १.३३.४१] इति ।</p>
</blockquote>
<p>अत्र मूल-पद्ये <strong>स-कुलं पुनाति</strong> इत्य् उक्ते स्वं पुनातीति सुतराम् एव सिद्धम् । यथोक्तं—</p>
<blockquote>
<p>किरात-हूणान्ध्र-पुलिन्द-पुल्कशा<br>
आभीर-शुम्भा यवनाः खसादयः ।<br>
येऽन्ये च पापा यद्-अपाश्रयाश्रयाः<br>
शुध्यन्ति तस्मै प्रभविष्णवे नमः ॥ [भा।पु। २.४.१८] इति ।</p>
</blockquote>
<p>॥ ७.९ ॥ प्रह्लादः श्री-नृसिंहम् ॥</p>
<p>[१०१]</p>
<p>अत एवाहुः—</p>
<blockquote>
<p><strong>धिग् जन्म नस् त्रिवृद्-विद्यां धिग् व्रतं धिग् बहुज्ञताम् ।</strong><br>
<strong>धिक् कुलं धिक् क्रिया-दीक्षां विमुखा ये त्व् अधोक्षजे ॥</strong><br>
[भा।पु। १०.२३.४०]</p>
</blockquote>
<p>टीका च—<strong>त्रिवृत्</strong> शौक्रं सावित्रं दैक्षम् इति त्रिगुणितं जन्म । <strong>व्रतं</strong> ब्रह्मचर्यम् । <strong>क्रियाः</strong> कर्माणि <strong>दाक्ष्यं</strong> च ॥ इत्य्-आदिका । तथोक्तं—किं जन्मभिस् त्रिभिः[भा।पु। ४.३१.८] इत्य्-आदि ॥</p>
<p>॥ १०.१३ ॥ याज्ञिक-विप्राः ॥ १०१ ॥</p>
<p>[१०२]</p>
<p>श्री-भगवत्-समर्पित-कर्मणोऽप्य् अनादरेण तु दर्शितम्—तस्माद् एकेन मनसा [भा।पु १.२.१४] इत्य्-आदि । श्री-गीतोपनिषत्सु च भक्त्य्-असामर्थ्य एव तद् विहितम्—</p>
<blockquote>
<p>मय्य् एव मन आधत्स्व मयि बुद्धिं निवेशय<br>
निवसिष्यसि मय्य् एव अत ऊर्ध्वं न संशयः<br>
अथ चित्तं समाधातुं न शक्नोषि मयि स्थिरम्<br>
अभ्यास-योगेन ततो माम् इच्छाप्तुं धनंजय<br>
अभ्यासेऽप्य् असमर्थोऽसि मत्-कर्म-परमो भव<br>
मद्-अर्थम् अपि कर्माणि कुर्वन् सिद्धिम् अवाप्स्यसि<br>
अथैतद् अप्य् अशक्तोऽसि कर्तुं मद्-योगम् आश्रितः<br>
सर्व-कर्म-फल-त्यागं ततः कुरु यतात्मवान् ॥ [गीता १२.८-११]</p>
</blockquote>
<p>अत्र पाद्मे कार्त्तिक-माहात्म्येतिहासोऽनुसन्धेयः । यथा—चोल-देश-राजस्य कस्यचिद् विष्णु-दास-नाम्ना विप्रेण शुद्धम् अर्चनम् एव कुर्वता सह कस्य पूर्वं भगवत्-प्राप्तिः स्याद् इति स्पर्धया बहून् यज्ञान् भगवद्-अर्पितान् अपि सुष्ठु विदधतो न भगवत्-प्राप्तिर् अभूत्, किन्तु विप्रस्य भगवत्-प्राप्तौ दृष्टायां तान् परित्यज्य—</p>
<blockquote>
<p>यत् स्पर्धया मया चैतद् यज्ञ-दानादिकं कृतम् ।<br>
स विष्णु-रूप-धृग् विप्रो याति वैकुण्ठ-मन्दिरम् ॥ [प।पु। ६.१०९.२२]<br>
तस्माद् दानैश् च यज्ञैश् च नैव विष्णुः प्रसीदति ।<br>
भक्तिर् एव परं तस्य निदानं तोषणे मतम्॥<sup id="fnref:81"><a href="#fn:81" class="footnote-ref" role="doc-noteref">81</a></sup> [प।पु। ६.१०९.२५]</p>
</blockquote>
<p>इति मुद्गलं प्रत्य् उक्ता ।</p>
<blockquote>
<p>विष्णौ भक्तिं स्थिरां देहि मनो-वाक्-काय-कर्मणा ।<br>
त्रिर् उच्चैर् व्याजहारासौ होम-कुण्डाग्रतः स्थितः ॥[प।पु। ६.१०९.२९]</p>
</blockquote>
<p>इत्य् उक्त्वा शुद्ध-भक्ति-शरणताम् एव मुहुर् दैन्येनाङ्गीकृत्य होम-कुण्डे देहं त्यजतः पश्चाद् एव तत्-प्राप्तिर् इति ।</p>
<p>योगानादरेणाह—</p>
<blockquote>
<p><strong>युञ्जानानाम् अभक्तानां प्राणायामादिभिर् मनः ।</strong><br>
<strong>अक्षीण-वासनं राजन् दृश्यते क्वचिद्****उत्थितम्<sup id="fnref:82"><a href="#fn:82" class="footnote-ref" role="doc-noteref">82</a></sup> ॥</strong> [भा।पु। १०.५१.६०]</p>
</blockquote>
<p><strong>उत्थितं</strong> विषयाभिमुखम् ॥</p>
<p>॥ १०.५१ ॥ श्री-भगवान् मुचुकुन्दम् ॥१०२॥</p>
<p>[१०३]</p>
<p>तथा—</p>
<blockquote>
<p><strong>यमादिभिर् योग-पथैः काम-लोभ-हतो मुहुः ।</strong><br>
<strong>मुकुन्द-सेवया यद्वत् तथाद्धात्मा न शाम्यति ॥</strong>[भा।पु। १.६.३६]</p>
</blockquote>
<p>ततः सुतराम् एव न साधयति मां योगः [भा।पु। ११.१४.२०] इत्य्-आदिकम् इति भावः ।</p>
<p>॥ १.६ ॥ श्री-नारदो व्यासम् ॥१०३॥</p>
<p>[१०४]</p>
<p>अथ ज्ञानानादरेणाप्य् उदाह्रियते । तत्र तस्य कृच्छ्र-साधनत्वेनानादरो दर्शित एव—पानेन ते देव-कथा-सुधायाः [भा।पु। ३.५.४५-४६] इत्य्-आदिभ्याम् । तथोक्तं श्री-कुमारोपदेशे, कृच्छ्रो महान् [भा।पु ४.२२.४०] इत्य्-आदि । श्री-गीतासु च—</p>
<blockquote>
<p>श्री अर्जुन उवाच—<br>
एवं सतत-युक्ता ये भक्तास् त्वां पर्युपासते ।<br>
ये चाप्य् अक्षरम् अव्यक्तं तेषां के योग-वित्तमाः ॥<br>
श्री-भगवान् उवाच—<br>
मय्य् आवेश्य मनो ये मां नित्य-युक्ता उपासते ।<br>
श्रद्धया परयोपेतास् ते मे युक्ततमा मताः ॥<br>
ये त्व् अक्षरम् अनिर्देश्यम् अव्यक्तं पर्युपासते ।<br>
सर्वत्रगम् अचिन्त्यं च कूटस्थम् अचलं ध्रुवम् ॥<br>
संनियम्येन्द्रिय-ग्रामं सर्वत्र सम-बुद्धयः ।<br>
ते प्राप्नुवन्ति माम् एव सर्व-भूत-हिते रताः ॥<br>
क्लेशोऽधिकतरस् तेषाम् अव्यक्तासक्त-चेतसाम् ।<br>
अव्यक्ता हि गतिर् दुःखं देहवद्भिर् अवाप्यते ॥ [गीता १२.१-५]</p>
</blockquote>
<p>भक्ति-मार्गे तु श्रमो न स्यात् । तद्-वशीकारिता-रूपं फलं चापूर्वम् इत्य् आह—</p>
<blockquote>
<p><strong>ज्ञाने प्रयासम् उदपास्य नमन्त एव</strong><br>
<strong>जीवन्ति सन्-मुखरितां भवदीय-वार्ताम् ।</strong><br>
<strong>स्थाने स्थिताः श्रुति-गतां तनु-वाङ्-मनोभिर्</strong><br>
<strong>ये प्रायशोऽजित जितोऽप्य् असि तैस् त्रि-लोक्याम् ॥</strong> [भा।पु। १०.१४.३]</p>
</blockquote>
<p><strong>उदपास्य</strong> इषद् अप्य् अकृत्वा । <strong>स्थाने</strong>सतां निवास एव <strong>स्थिता</strong> अपि।<sup id="fnref:83"><a href="#fn:83" class="footnote-ref" role="doc-noteref">83</a></sup> <strong>सन्-मुखरितां</strong> [यदृच्छया सङ्गतैः]<sup id="fnref:84"><a href="#fn:84" class="footnote-ref" role="doc-noteref">84</a></sup> सद्भिर् मुखरितां स्वत एव नित्यं प्रकटितां <strong>भवदीय-वार्तां</strong> तत् स्वत एव <strong>श्रुति-गतां</strong> श्रवणं प्राप्तां तनु-वाङ्-मनोभिर् नमन्तः सन्निधि-मात्रेण कुर्वन्तो ये <strong>जीवन्ति</strong> केवलं यद्यपि नान्यत् कुर्वन्ति तैः <strong>प्रायशस् त्रि-लोक्याम् अन्यैर् अजितोऽपि त्वं जितोऽसि</strong> वशीकृतोऽसि । अत एवोक्तं श्री-नृसिंह-पुराणे—</p>
<blockquote>
<p>पत्रेषु पुष्पेषु फलेषु तोयेष्व्<br>
अक्रीत-लभ्येषु सदैव सत्सु ।<br>
भक्त्या सुलभ्ये पुरुषे पुराणे<br>
मुक्तौ किम्-अर्थं क्रियते प्रयत्नः ॥ इति ।</p>
</blockquote>
<p>[१०५]</p>
<p>वस्तुतस् तु—</p>
<blockquote>
<p><strong>श्रेयः-सृतिं भक्तिम् उदस्य ते विभो</strong><br>
<strong>क्लिश्यन्ति ये केवल-बोध-लब्धये ।</strong><br>
<strong>तेषाम् असौ क्लेशल एव शिष्यते</strong><br>
<strong>नान्यद् यथा स्थूल-तुषावघातिनाम् ॥</strong>[भा।पु। १०.१४.४]</p>
</blockquote>
<p>टीका च—भक्तिं विना च ज्ञानं नैव सिध्यतीत्य् आह—श्रेय इति । <strong>श्रेयसाम्</strong> अभ्युदयापवर्ग-लक्षणानां <strong>सृतिर्</strong> यस्याः सरस इव निर्झराणां तां, <strong>ते</strong> तव <strong>भक्तिम् उदस्य</strong> त्यक्त्वा श्रेयसां मार्ग-भूताम् इति वा । <strong>तेषां क्लेशल</strong>क्लेश <strong>एवा</strong>वशिष्यते । अयं भावः—यथाल्प-प्रमाणं धान्यं परित्यज्यान्तः-कण-हीनान् स्थूल-धान्याभासांस् तुषान् एव येऽवघ्नन्ति, तेषां न किञ्चित् फलम् । एवं भक्तिं तुच्छीकृत्य <strong>ये केवल-बोधाय</strong> प्रयतन्ते, तेषाम् अपि ॥ इत्य् एषा ।</p>
<p>अत्र <strong>विभो</strong> इतिवत् <strong>केवल</strong> शुद्ध इत्य् अपि सम्बोधनम् । <strong>असौ</strong> दृश्यमानः <strong>क्लेशलः</strong> सन्न्यासादीन्य् एवेति च ज्ञेयम् । श्री-गीतासु च—श्री-भगवान् उवाच—अमानित्वम् अदम्भित्वम् [गीता १३.७] इत्य्-आदिकं ज्ञान-योग-मार्गम् उपक्रम्य, मध्ये तत्त्व-ज्ञानार्थ-दर्शनम् [गीता १३.११] इति समाप्याह—एतज् ज्ञानम् इति प्रोक्तम् अज्ञानं यद् अतोऽन्यथा [गीता १३.११] इति । ततो भक्ति-योगं विना ज्ञानं न भवतीत्य् अर्थः । ततोऽन्तेऽप्य् उक्तं—मद्-भक्त एतद् विज्ञाय मद्-भावायोपपद्यते [गीता १३.१८] इति । अन्यत्र च—</p>
<blockquote>
<p>अश्रद्दधानाः पुरुषा धर्मस्यास्य परन्तप ।<br>
अप्राप्य मां निवर्तन्ते मृत्यु-संसार-वर्त्मनि ॥ [गीता ९.३] इति ।</p>
</blockquote>
<p>अस्य सततं कीर्तयन्तो मां [गीता ९.१४] इत्य्-आदि-पूर्वोक्त-लक्षणस्येत्य् अर्थः । अत एवास्फुट-भक्तीनां मुद्गलादीनाम् अपि कृत-चरी साधन-भक्तिर् अनुसन्धेया ॥</p>
<p>॥ १०.१४ ॥ ब्रह्मा श्री-भगवन्तम् ॥ १०५ ॥</p>
<p>[१०६]</p>
<p>आश्रयान्तर-स्वातन्त्र्यानादरेणाह—</p>
<blockquote>
<p><strong>अविस्मितं तं परिपूर्ण-कामं</strong><br>
<strong>स्वेनैव लाभेन समं प्रशान्तम् ।</strong><br>
<strong>विनोपसर्पत्य् अपरं हि बालिशः</strong><br>
<strong>श्व-लाङ्गुलेनातितितर्ति सिन्धुम् ॥</strong> [भा।पु। ६.९.२२]</p>
</blockquote>
<p><strong>अविस्मितं</strong> ततोऽन्यस्यापूर्व-वस्तुनोऽसद्-भावाद् विस्मय-रहितम् । यद् वा, सदा सस्मितम्, अतः <strong>स्वेनैव</strong> स्वीयेनैव स्वस्यैव कर्म-भूतस्य क्रिया-भूतेन <strong>लाभेनपरिपूर्ण-कामं,</strong> नान्यस्येत्य् अर्थः । अतः सर्वत्र <strong>समं प्रशान्तं</strong> चित्त-दोष-रहितम् । <strong>अतितितर्ति</strong> अतितर्तुम् इच्छतीत्य् अर्थः । तथोक्तं—रजस्-तमः-प्रकृतयः [भा।पु। १.२.२७] इत्य्-आदि ।</p>
<p>स्कान्दे श्री-ब्रह्म-नारद-संवादे च—</p>
<blockquote>
<p>वासुदेवं परित्यज्य योऽन्यं देवम् उपासते ।<br>
स्व-मातरं परित्यज्य श्वपचीं वन्दते हि सः ॥</p>
</blockquote>
<p>तथैवान्यत्र च—</p>
<blockquote>
<p>वासुदेवं परित्यज्य योऽन्यं देवम् उपासते ।<br>
त्यक्त्वामृतं स मूढात्मा भुङ्क्ते हलाहलं विषम् ॥</p>
</blockquote>
<p>महाभारते—</p>
<blockquote>
<p>यस् तु विष्णुं परित्यज्य मोहाद् अन्यम् उपासते ।<br>
स हेम-राशिम् उत्सृज्य पांशु-राशिं जिघृक्षति ॥ इति ।</p>
</blockquote>
<p>अत एवोक्तं श्री-सत्यव्रतेन—</p>
<blockquote>
<p>न यत्-प्रसादायुत-भाग-लेशम्<br>
अन्ये न देवा गुरवो जनाः स्वयम् ।<br>
कर्तुं समेताः प्रभवन्ति पुंसस्<br>
तम् ईश्वरं वै शरणं प्रपद्ये ॥ इति ।</p>
</blockquote>
<p>श्री-ब्रह्म-शिवाव् अपि वैष्णवत्वेनैव भजेत, स आदि-देवो जगतां परो गुरुः [भा।पु। २.९.५], वैष्णवानां यथा शम्भुः [भा।पु। १२.१३.१६] इत्य्-आद्य्-अङ्गीकारात् । अत एव द्वादशे श्री-शिवं प्रति मार्कण्डेय-वचनम्—</p>
<blockquote>
<p>वरम् एकं वृणेऽथापि पूर्णात् कामाभिवर्षणात् ।<br>
भगवत्य् अच्युतां भक्तिं तत्-परेषु तथा त्वयि ॥ [भा।पु। १२.१०.३४]</p>
</blockquote>
<p>_तथा त्वय्य् _अपि तत्-पर इत्य् अर्थः । अत एवाष्टमे प्रजापति-कृत-श्री-शिव-स्तुतौ—ये त्व् आत्मराम-गुरुभिर् हृदि चिन्तिताङ्घ्रि-द्वन्द्वम् [भा।पु। ८.७.३३] इति ।</p>
<p>चतुर्थे श्रीमद्-अष्ट-भुजं प्रति श्री-प्रचेतोभिर् अपि—</p>
<blockquote>
<p>वयं तु साक्षाद् भगवन् भवस्य<br>
प्रियस्य सख्युः क्षण-सङ्गमेन । [भा।पु। ४.३०.३८] इति ।</p>
</blockquote>
<p>वैष्णवस्य सतः सम-दर्शिनस् तु न भक्ति-लाभः प्रत्यवायश् च । यथा वैष्णव-तन्त्रे—</p>
<blockquote>
<p>न लभेयुः पुनर् भक्तिं हरेर् ऐकान्तिकीं जडाः ।<br>
एकाग्र-मनसश् चापि विष्णु-सामान्य-दर्शिनः ॥<br>
यस् तु नारायणं देवं ब्रह्म-रुद्रादि-दैवतैः ।<br>
समत्वेनैव वीक्षेत स पाषण्डी भवेद् ध्रुवम् ॥ इति ।</p>
</blockquote>
<p>अत एवाभेद-दृष्टि-वचनं शम-भक्त-ज्ञान्य्-आदि-परम् एव । यथा श्री-मार्कण्डेयोपाख्याने द्वादश एव श्री-शिव-वाक्यम्—</p>
<blockquote>
<p>ब्राह्मणाः साधवः शान्ता निःसङ्गा भूत-वत्सलाः ।<br>
एकान्त-भक्ता अस्मासु निर्वैराः सम-दर्शिनः ॥<br>
स-लोका लोक-पालास् तान् वन्दन्त्य् अर्चन्त्य् उपासते ।<br>
अहं च भगवान् ब्रह्मा स्वयं च हरिर् ईश्वरः ॥<br>
न ते मय्य् अच्युतेऽजे च भिदाम् अण्व् अपि चक्षते ।<br>
नात्मनश् च परस्यापि<sup id="fnref:85"><a href="#fn:85" class="footnote-ref" role="doc-noteref">85</a></sup> तद् युष्मान् वयम् ईमहि ॥ [भा।पु। १२.१०.२०-२२] इति ।</p>
</blockquote>
<p>तत् ततोऽपि तान् अतिक्रम्य <strong>युष्मान्</strong> मार्कण्डेयादीन् शुद्ध-वैष्णवान् <strong>वयम् ईमहि</strong> भजेम इत्य् अर्थः । यद् उक्तं श्री-शिवेनैव प्रचेतसं प्रति—</p>
<blockquote>
<p>अथ भागवता यूयं प्रियाः स्थ भगवान् यथा ।<br>
न मद्-भागवतानां च प्रेयान् अन्योऽस्ति कर्हिचित् ॥ [भा।पु। ४.२४.२६] इति ।</p>
</blockquote>
<p>अन्यत्र च, प्रीते हरौ भगवति प्रीयेऽहं स-चराचरः [भा।पु। ८.७.४०]इति च । तस्य मार्कण्डेयस्य शुद्ध-वैष्णवत्वं चोक्तम् एतत्-पूर्वं—</p>
<blockquote>
<p>नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।<br>
भक्तिं परां भगवति लब्धवान् पुरुषेऽव्यये ॥ [भा।पु। १२.१०.६] इति ।</p>
</blockquote>
<p>श्री-मार्कण्डेयम् उद्दिश्य श्री-शिवेन । तथा श्री-शिवस्य तच्-चेतस्य् आविर्भावात् समाधि-विरामेण च तद् एव व्यञ्जितम् । यथा—किम् इदं कुत एवेति समाधेर् विरतो मुनिः [भा।पु। १२.१०.१३] इति । किं च, ब्राह्मणाः साधवः [भा।पु। १२.१०.२०] इत्य्-आदाव् अभेद-दृष्टि-वचनेऽपि, स्वयं च हरिर् ईश्वरः [भा।पु। १२.१०.२१] इत्य् अनेन तस्यैव प्राधान्यम् उक्तम् । तस्यैव स्वयमीश्वरत्वं चोक्तं, पार्थिवाद् दारुणः [भा।पु। १.२.२४] इत्य्-आदिना । ब्रह्म-पुराणे श्री-शिव-वाक्यम् अपि तथैव—</p>
<blockquote>
<p>यो हि मां द्रष्टुम् इच्छेत ब्रह्माणं वा पितामहम् ।<br>
द्रष्टव्यस् तेन भगवान् वासुदेवः प्रतापवान् ॥ [ब्र।पु। २२६.४६] इति ।</p>
</blockquote>
<p>तद्-विज्ञानेन सर्व-विज्ञानाद् इति भावः । [अत एवम् अप्य् उक्तं सार्वभौमैः श्री-चिन्तामणि-दीक्षितैः—</p>
<blockquote>
<p>वन-मालिनि यादृशाशयो, मम तादृङ् न कपाल-मालिनि ।<br>
असिते मुदिरे यथा शिखी, मुदम् अभ्येति तथा न पाण्डुरे ॥<br>
देव्यस् तटिन्यस् त्रिदशास् तडागा, विश्वेश्वरोऽयं सरिताम् अधीशः ।<br>
तृष्णाहरः कोऽपि कृष्ण-मेघं, विहाय चिन्तामणि-चातकस्य ॥ इत्य्-आदि ।]<sup id="fnref:86"><a href="#fn:86" class="footnote-ref" role="doc-noteref">86</a></sup></p>
</blockquote>
<p>तद् एवं वैष्णवत्वेनैव शिव-भजनं युक्तम् । केचित् तु वैष्णवास् तत्-पूजनम् आवश्यकत्वेनोपस्थितं चेत्, तर्हि तस्मिन्न् अधिष्ठाने श्री-भगवन्तम् एव पूजयन्ति । यथा श्री-विष्णु-धर्मोत्तरान्तिमोऽयम् इतिहासः—विष्वक्सेन-नामा कश्चिद् विप्र एकान्त-भागवतः पृथिवीं विचरन्न् आसीत् । स कदाचिद् एक एव वनान्त उपविष्टः । तत्राथ ग्रामाध्यक्ष-सुतः कश्चिद् आगतस् तम् उवाच &ldquo;कोऽसि?&rdquo; इति । ततः कृत-स्वाख्यानं तम् उवाच—&ldquo;मम शिरः-पीडाद्य जातेति निजेष्ट-देवं शिवं पूजयितुं न शक्नोमि । ततो मम प्रतिनिधित्वेन त्वम् एव तं पूजय&rdquo; इति । एतद्-अनन्तरं च तत्रत्यं सार्धं पद्यम्—</p>
<blockquote>
<p>एतद् उक्तं प्रत्युवाच वयम् एकान्तिनः श्रुताः ।<br>
चतुरात्मा हरिः पूज्यः प्रादुर्भाव-गतोऽथवा ।<br>
पूजयामश् च नैवान्यं तस्मात् त्वं गच्छ मा चिरम् ॥ [वि।ध।पु। ३.३५४.१२-१३] इति ।</p>
</blockquote>
<p>ततस् तस्मिंस् तद्-अङ्गीकृतवति स खड्गम् उन्नमितवान् शिरश् छेत्तुम् । ततश् चासौ विप्रस् तद्-धस्तेन<sup id="fnref:87"><a href="#fn:87" class="footnote-ref" role="doc-noteref">87</a></sup> मृत्युम् अनभीप्सन् विचार्योक्तवान्, “भद्रं तत्र गच्छाम” इति । गत्वा चेदं मनसि चिन्तितम्—“अयं रुद्रः प्रलय-हेतुतया तमो-वर्धनत्वात् तमो-भावः । श्री-नृसिंह-देवश् च तामस-दैत्य-गण-विदारकतया तमो-भञ्जन-कर्तृत्वात् तद्-भञ्जनार्थम् एव तत्रोदयेत, सूर्य इव तमो-राशेः । अतो रुद्राकाराधिष्ठानेऽपि तद्-उपासकानाम् एषां तमो-भञ्जन-कृते श्री-नृसिंह-पूजाम् एवास्मिन् करिष्यामि” इति ।</p>
<p>अथ &ldquo;श्री-नृसिंहाय नमः&rdquo; इति गृहीत-पुष्पाञ्जलौ तस्मिन् पुनः क्रोधाविष्टेन ग्रामाध्यक्ष-पुत्रेण खड्गः समुद्यमितः । ततश् चाकस्मात् तद् एव लिङ्गं स्फोटयित्वा श्री-नृसिंह-देवः स्वयम् आविर्भूय तं ग्रामाध्यक्ष-पुत्रं स-परिकरं जघान । दक्षिणस्यां दिशि लिङ्ग-स्फोट-नामा स्वयं च तत्र स्थितवान् इति ।</p>
<p>अतोऽनन्य-भक्ताः श्री-शिवम् अपि वैष्णवत्वेन मानयन्ति । केचित् कदाचित् तद्-अधिष्ठानत्वेनैव वा । अत एवोक्तम् आदि-वाराहे—</p>
<blockquote>
<p>जन्मान्तर-सहस्रेषु समाराध्य वृष-ध्वजम् ।<br>
वैष्णवत्वं लभेद् धीमान् सर्व-पाप-क्षये सति ॥ इति ।</p>
</blockquote>
<p>अत एव श्री-नृसिंह-शिव-भक्त्योर् अन्तरं बृहद् एव श्री-नृसिंह-तापन्यां श्रुतौ—</p>
<blockquote>
<p>अनुपनीत-शतम् एकम् एकेनोपनीतेन तत्-समम् । उपनीत-शतम् एकम् एकेन गृहस्थेन तत्-समम् । गृहस्थ-शतम् एकम् एकेन वानप्रस्थेन तत्-समं । वानप्रस्थ-शतम् एकम् एकेन यतिना तत्-समं । यतिनां तु शतं पूर्णम् एकम् एकेन रुद्र-जापकेन तत्-समम् । रुद्र-जापक-शतम् एकम् एकेन अथर्वाङ्गीरस-शिखाध्यापकेन तत्-समम् । अथर्वाङ्गीरस-शिखाध्यापक-शतम् एकम् एकेन मन्त्र-राजाध्यापकेन तत्-समम्<sup id="fnref:88"><a href="#fn:88" class="footnote-ref" role="doc-noteref">88</a></sup> । [नृ।ता।उ। ५.८] इति ।</p>
</blockquote>
<p>मन्त्र-राजश् च तत्र श्री-नृसिंह-मन्त्र एवेति । स्वतन्त्रत्वेन भजने तु भृगु-शापो दुरत्ययः । यथा चतुर्थे—</p>
<blockquote>
<p>भृगुः प्रत्यसृजच् छापं ब्रह्म-दण्डं दुरत्ययम् ।<br>
भव-व्रत-धरा ये च ये च तान् समनुव्रताः ।<br>
पाषण्डिनस् ते भवन्तु सच्-छास्त्र-परिपन्थिनः ॥ [भा।पु। ४.२.२७-२८] इत्य्-आदि ।</p>
</blockquote>
<p>वेद-विहितम् एवात्र भव-व्रतम् अनूद्यते । अन्य-विहितत्वे पाषण्डित्व-विधानायोगः स्यात् । पूर्वत एव पाषण्डित्व-सिद्धेः । [अथ तत्-परिपन्थिनां श्री-भागवतादीनां सच्-छास्त्रत्वम् आयातम् । तत्-पुरस्कृतानां सूत-संहितादीनाम् असच्-छास्त्रत्वं स्पष्टम् एव ।]<sup id="fnref:89"><a href="#fn:89" class="footnote-ref" role="doc-noteref">89</a></sup> तस्मात् स्वतन्त्रत्वेनैवोपासनायाम् अयं दोषः । यतश् च तत्रैव तेन श्री-जनार्दनस्यैव वेद-मूलत्वम् उक्तम्—</p>
<blockquote>
<p>एष एव हि लोकानां शिवः पन्थाः सनातनः ।<br>
यं पूर्वे चानुसन्तस्थुर् यत्-प्रमाणं जनार्दनः ॥ [भा।पु। ४.२.३१] इति ।</p>
</blockquote>
<p><strong>एष</strong> वेद-लक्षणो <strong>यत्-प्रमाणं</strong> यत्र मूलम् इत्य् अर्थः । अत एवान्वयेनापि श्री-विष्णु-भक्तिर् दृढी-कृता सत्त्वं रजस् तमः [भा।पु। १.२.२३] इत्य्-आदिना । तथा श्री-हरि-वंशे शिव-वाक्यम्—</p>
<blockquote>
<p>हरिर् एव सदा ध्येयो भवद्भिः सत्त्व-संस्थितैः ।<br>
विष्णु-मन्त्रं सदा विप्राः पठध्वं ध्यात केशवम् ॥ [ह।वं। ३.८९.८] इति ।</p>
</blockquote>
<p>तस्मात् श्री-शिव-भक्तेर् अप्य् एवं-भूतत्वे<sup id="fnref:90"><a href="#fn:90" class="footnote-ref" role="doc-noteref">90</a></sup> स्थिते परासाम् अपि देवतानां वैष्णवागमादौ तद्-बहिरङ्गावरण-सेवकत्वेनाप्राकृतानाम् एव पूजा-विधानम्। श्री-भगवद्वल्-लोक-सङ्ग्रह-पराणां<sup id="fnref:91"><a href="#fn:91" class="footnote-ref" role="doc-noteref">91</a></sup> तल्-लीलौपायिक-नर-लीला-पार्षदानां वा श्री-भगवत्-प्रीणन-यज्ञादौ तु युधिष्ठिर-राजसूयवद् अन्यासाम् अपि तद्-विभूतित्वेनैवेति ज्ञेयम् । यथानुष्ठितं श्री-प्रह्लादेन—</p>
<blockquote>
<p>ततः सम्पूज्य शिरसा ववन्दे परमेष्ठिनम् ।<br>
भवं प्रजापतीन् देवान् प्रह्रादो भगवत्-कलाः ॥ [भा।पु। ७.१०.३२] इति ।</p>
</blockquote>
<p>तद् उक्तं श्री-युधिष्ठिरेणैव—</p>
<blockquote>
<p>क्रतु-राजेन गोविन्द राजसूयेन पावनीः ।<br>
यक्ष्ये विभूतीर् भवतस् तत् सम्पादय नः प्रभो ॥ [भा।पु। १०.७२.३१] इति विभूतित्वेनैवम् उक्तम् ।</p>
</blockquote>
<p>पाद्मे कार्त्तिक-माहात्म्ये श्री-सत्यभामां प्रति श्री-भगवता—</p>
<blockquote>
<p>शैवाः सौराश् च गाणेशा वैष्णवाः शक्ति-पूजकाः ।<br>
माम् एव प्राप्नुवन्तीह वर्षापः सागरं यथा ॥<br>
एकोऽहं पञ्चधा जातः क्रीडया नामभिः किल ।<br>
देव-दत्तो यथा कश्चित् पुत्रादि-जन-नामभिः ॥ [प।पु। ६.८८.४३-४४] इति ।</p>
</blockquote>
<p>वस्तुतस् तु सर्वापेक्षया श्री-वैष्णवा एव श्रेष्ठाः । तद् उक्तं स्कान्दे ब्रह्म-नारद-संवादे तथैवान्यत्र प्रह्लाद-संहितायाम् एकादशी-जागरण-प्रसङ्गे च—</p>
<blockquote>
<p>न सौरो न च शैवो वा न ब्राह्मो न च शाक्तिकः ।<br>
न चान्य-देवता-भक्तो भवेद् भागवतोपमः ॥ इति ।</p>
</blockquote>
<p>तादृश-सौरादीनां तत्-प्राप्तिश् च न केवलं तद्-धेतुकैव<sup id="fnref:92"><a href="#fn:92" class="footnote-ref" role="doc-noteref">92</a></sup> किन्तु भगवत्-प्रीत्य्-अर्थ-कृत-जप-तपस्-तज्-जात-शुद्ध-भक्ति-द्वारा वा श्री-विष्णु-क्षेत्र-मरणादि-प्रभावेण वा । यथा तत्रैव वर्णितयोर् देवशर्म-चन्द्रशर्म-नाम्नोः सूर्यम् आराधयतोः । तद् उक्तं तत्रैव श्री-भगवता—</p>
<blockquote>
<p>तत्-क्षेत्रस्य प्रभावेण धर्म-शीलतया पुनः ।<br>
वैकुण्ठ-भवनं नीतौ मत्-परौ मत्-समीपगैः ॥<br>
यावज् जीवन्तु यत् ताभ्यां सूर्य-पूजादिकं कृतम् ।<br>
तेनाहं कर्मणा ताभ्यां सुप्रीतो ह्य् अभवं किल ॥ इति ।</p>
</blockquote>
<p><em>तत्-क्षेत्रं</em> माया-पुरी । तौ च श्री-कृष्णावतारे सत्राजिद्-अक्रूराख्यौ जाताव् इति च तत्र प्रसिद्धिः। एवं पुण्डरीकस्यापि पितृ-सेवया तत्-प्राप्तिश् च योजनीया ।</p>
<p>स्वतन्त्रोपासनायां तत्-प्राप्तिः श्री-गीतोपनिषत्स्व् एव निषिद्धा—</p>
<blockquote>
<p>येऽप्य् अन्य-देवता-भक्ता यजन्ते श्रद्धयान्विताः ।<br>
तेऽपि माम् एव कौन्तेय यजन्त्य् अविधि-पूर्वकम् ॥<br>
अहं हि सर्व-यज्ञानां भोक्ता च प्रभुर् एव च ।<br>
न तु माम् अभिजानन्ति तत्त्वेनातश् च्यवन्ति ते ॥<br>
यान्ति देव-व्रता देवान् पितॄन् यान्ति पितृ-व्रताः ।<br>
भूतानि यान्ति भूतेज्या यान्ति मद्-याजिनोऽपि माम् ॥ [गीता ९.२३-२५] इति ।</p>
</blockquote>
<p>तस्मात् तदीयत्वेनोपासनायां कश्चिद् गुणोऽपि भवति । अवज्ञादौ तु दोषः—श्रद्धां भागवते शास्त्रेऽनिन्दाम् अन्यत्र चापि हि [भा।पु। ११.३.२६] इतिवत् । यथा पाद्मे—</p>
<blockquote>
<p>हरिर् एव सदाराध्यः सर्व-देवेश्वरेश्वरः ।<br>
इतरे ब्रह्म-रुद्राद्या नावज्ञेयाः कदाचन ॥इति ।</p>
</blockquote>
<p>गौतमीये च—</p>
<blockquote>
<p>गोपालं पूजयेद् यस् तु निन्दयेद् अन्य-देवताम् ।<br>
अस्तु तावत् परो धर्मः पूर्व-धर्मोऽपि नश्यति ॥ [गौ।त। ३३.८४] इति ।</p>
</blockquote>
<p>अत एव हयशीर्षा मां पथि देव-हेलनात् [भा।पु। ६.८.१५] इति श्री-नारायण-वर्मणि तद्-आगः-प्रायश्चित्तम् ।</p>
<p>विष्णु-धर्मे चायम् इतिहासः—पूर्वं श्रीमद्-अम्बरीषो बहु-दिनं श्री-भगवद्-आराधनं तपोऽनुष्ठितवान् । तद्-अन्ते च भगवान् एवेन्द्र-रूपेणैरावती-कृतं गरुडम् आरुह्य तं वरेण छन्दयामास । स चेन्द्र-रूपं दृष्ट्वा तं नमस्कारादिभिर् आदृत्यापि तस्माद् वरं नेष्टवान् । उक्तवांश् च—&ldquo;ममाराध्याकारो यः, स एव मम वर-दाता भवेन् नान्यः&rdquo; इति । &ldquo;अथ तद्-देयं वरम् अहम् एव दास्यामि&rdquo; इति पुनर् उक्तवत्य् अपीन्द्रे तं नेष्टवन्तं तं प्रति वज्रं समुद्यतवान् । तदापि तं वरं नाङ्गीकृतवति तस्मिन् सुप्रसन्नो भूत्वा तद्-रूपम् अन्तर्धाप्य स्वरूपम् आविर्भावयन्न् अनुजग्राहेति ।</p>
<p>तत्र च शिवावज्ञादौ महान् एव दोषः । यथा चतुर्थ एव नन्दीश्वर-शापः—संसरन्त्व् इह ये चामुम् अनु शर्वावमानिनम् [भा।पु। ४.२.२४] इति । इदम् अपि यत् किञ्चिद् एव, श्री-शिवस्य महाभागवतत्वेन दोषस्य स्वयम् एव सिद्धत्वात् । हेलनं गिरिश-भ्रातुर् धनदस्य त्वया कृतम् [भा।पु। ४.११.३२] इत्य् उक्त-रीत्या नूनं तत्-सख्यम् अनुस्मृत्यैव कुबेराद् अपि श्री-ध्रुवेण भगवद्-भक्ति-स्वभाव-कृत-सर्व-विषयक-विनय-पुनः-पुनर्-भक्त्य्-अभिलाषाभ्यां युक्तेन सता कृतं भगवद्-भक्ति-वर-प्रार्थनम् इति चतुर्थाभिप्रायः । अत एवोक्तं—</p>
<blockquote>
<p>यो मां समर्चयेन् नित्यम् एकान्तं भावम् आश्रितः ।<br>
विनिन्दन् देवम् ईशानं स याति नरकं ध्रुवम् ॥[कौर्मे] इति ।</p>
</blockquote>
<p>दृष्टं च तथा चित्रकेतु-चरिते ।</p>
<p>श्री-कपिल-देवेन साधारणानाम् अपि प्राणिनाम् अवमानादिकं निन्दितं, किम् उत तद्-विधानाम् । तथा हि—</p>
<blockquote>
<p>अहं सर्वेषु भूतेषु<br>
भूतात्मावस्थितः सदा ।<br>
तम् अवज्ञाय मां मर्त्यः<br>
कुरुतेऽर्चा-विडम्बनम् ॥ [भा।पु। ३.२९.२१]</p>
</blockquote>
<p><strong>भूतेषु</strong> वक्ष्यमाण-रीत्या<br>
अ-प्राण-भृज्-जीवम् आरभ्य भगवद्-अर्पितात्म-जीव-पर्यन्तेषु।<br>
<strong>भूतात्मा</strong> तद्-अन्तर्यामी ।<br>
<strong>तं माम् अवज्ञाय,</strong> तेषाम् अवज्ञया<br>
तद्-अधिष्ठानकस्य ममैवावज्ञां कृत्वेत्य् अर्थः ।<br>
ततस् तां कृत्वा<br>
योऽ<strong>र्चां</strong> मत्-प्रतिमां कुरुते,<br>
स तद्-<strong>विडम्बनं</strong><br>
तस्या अवज्ञाम् एव कुरुत इत्य् अर्थः । यतः—</p>
<blockquote>
<p>यो मां सर्वेषु भूतेषु<br>
सन्तम् आत्मानम् ईश्वरम् ।<br>
हित्वार्चां भजते मौढ्याद्<br>
भस्मन्य् एव जुहोति सः ॥ [भा।पु। ३.२९.२२]</p>
</blockquote>
<p><strong>मौढ्यात्</strong> शैली दारुमयी वा काचित् प्रतिमेयम् इति मूढ-बुद्धित्वाद् <strong>यः सर्वेषु भूतेषु</strong> वर्तमानं परम्<strong>आत्मानम् ईश्वरं मां हित्वा</strong> तस्या मयैक्यं अविभाव्य <strong>अर्चां</strong> मदीयां प्रतिमां भजते, केवल-लोक-रीति-दृष्ट्या तस्यै जलादिकम् अर्पयति । यथाग्नि-पुराणे दशरथ-मारित-पुत्रस्य तपस्विनो विलापे—</p>
<blockquote>
<p>शिला-बुद्धिः कृता किं वा प्रतिमायां हरेर् मया ।<br>
किं मया पथि दृष्टस्य विष्णु-भक्तस्य कर्हिचित् ॥<br>
तन्-मुद्राङ्कित-देहस्य चेतसानादरः कृतः ।<br>
येन कर्म-विपाकेन पुत्र-शोको ममेदृशः ॥ इति ।</p>
</blockquote>
<p>यथा चोक्तं—</p>
<blockquote>
<p>अर्च्ये विष्णौ शिला-धीर् गुरुषु नर-मतिर् वैष्णवे जाति-बुद्धिर्<br>
विष्णोर् वा वैष्णवानां कलि-मल-मथने पाद-तीर्थेऽम्बु-बुद्धिः ।<br>
श्री-विष्णोर् नाम्नि मन्त्रे सकल-कलुष-हे शब्द-सामान्य-बुद्धिर्<br>
विष्णौ सर्वेश्वरेशे तद्-इतर-सम-धीर् यस्य वा नारकी सः ॥ [पद्या। ११४] इति ।</p>
</blockquote>
<p>तस्य च मूढस्य मद्-दृष्ट्य्-अभावात् सर्व-भूतावज्ञापि भवति । ततस् तद्-दोषेण भस्मनि यथा जुहोति कश्चित्, तथा तस्याश्रद्दधानस्य फलाभाव इत्य् अर्थः । ये शास्त्र-विधिम् उत्सृज्य यजन्ते श्रद्धयान्विताः [गीता १७.१] इत्य्-आद्य्-उक्त-रीत्या लोक-परम्परा-मात्र-जाते यत्-किञ्चिच्-छ्रद्धा-सद्-भावे तु कनिष्ठ-भागवतत्वम् एव ।</p>
<blockquote>
<p>अर्चायाम् एव हरये पूजां यः श्रद्धयेहते ।<br>
न तद्-भक्तेषु चान्येषु स भक्तः प्राकृतः स्मृतः ॥[भा।पु। ११.२.४७] इत्य् उक्तेः।</p>
</blockquote>
<p>यद्यपि यथा-कथञ्चिद् भजनस्यैवावश्यक-फलावसानतास्त्य् एव, तथापि झटिति न भवतीत्य् एव तथोक्तम् । वक्ष्यते च साफल्यम्—अर्चादाव् अर्चयेत् तावत् [भा।पु। ३.२९.२५] इत्य्-आदिना ।</p>
<p>अवज्ञा-मात्रस्य तादृशत्वे सुतरां तु—</p>
<blockquote>
<p>द्विषतः पर-काये मां मानिनो भिन्न-दर्शिनः ।<br>
भूतेषु बद्ध-वैरस्य न मनः शान्तिम् ऋच्छति ॥ [भा।पु। ३.२९.२३] इत्य् उक्तेः ।</p>
</blockquote>
<p><em>भिन्न-दर्शिनः</em> सर्वत्रान्तर्याम्य्-एक-दृष्टि-रहितस्य, [अथवा सर्वतोऽत्यन्तम् एव विलक्षणः श्रीमान् व्रज-सार्वभौम-नन्दनस् तं न पश्यत्य् अभिन्न-दर्शी, तस्येत्य् अर्थः ।]अत<sup id="fnref:93"><a href="#fn:93" class="footnote-ref" role="doc-noteref">93</a></sup> एव <em>मानिन</em> अत एव <em>बद्ध-वैरस्य</em> च ।</p>
<p>तथा च महाभारते—</p>
<blockquote>
<p>पितेव पुत्रं करुणो नोद्वेजयति यो जनः ।<br>
विशुद्धस्य हृषीकेशस् तस्य तूर्णं प्रसीदति ॥</p>
</blockquote>
<p>किं च—</p>
<blockquote>
<p>अहम् उच्चावचैर् द्रव्यैः क्रिययोत्पन्नयानघे ।<br>
नैव तुष्येऽर्चितोऽर्चायां भूत-ग्रामावमानिनः ॥ [भा।पु। ३.२९.२४]</p>
</blockquote>
<p><em>अवमानिनो</em> निन्दा-कर्तुः । निन्दापि द्वेष-समा । किं वा—</p>
<blockquote>
<p>न तथा तप्यते विद्धः पुमान् बाणैर् हि मर्मगैः ।<br>
यथा तुदन्ति मर्मस्था असतां परुषेषवः ॥ [भा।पु। ११.२३.३]</p>
</blockquote>
<p>इत्य्-आद्य्-उक्त-रीत्या ततोऽधिका इति । नायं व्युत्क्रम्य इत्य् अभिप्रेत्य न द्वेषात्<sup id="fnref:94"><a href="#fn:94" class="footnote-ref" role="doc-noteref">94</a></sup> पूर्वम् असौ पठिता ।</p>
<p>तद् एवं ईश्वर-ज्ञानाभावाद् भक्ताव् अश्रद्दधानस्य दोष उक्तः । अथ तच्-छ्रद्धा-हेतु-तज्-ज्ञानस्य स्व-धर्म-संयुक्तं तद्-अर्चनम् एव कारणम् उपदिशंस् तादृशार्चनस्याप्य् अव्यर्थताम् अङ्गीकरोति—</p>
<blockquote>
<p>अर्चादाव् अर्चयेत् तावद् ईश्वरं मां स्व-कर्म-कृत् ।<br>
यावन् न वेद स्व-हृदि सर्व-भूतेष्व् अवस्थितम् ॥ [भा।पु। ३.२९.२५]</p>
</blockquote>
<p><strong>तावद्</strong> एव <strong>स्व-कर्म-कृत्</strong> सन् <strong>अर्चादाव् अर्चयेद् यावत् सर्व-भूतेष्व् अवस्थितम् ईश्वरं मां न वेद</strong> न जानाति । अत्र स्व-कर्म-सहायत्वम् अजात-श्रद्धस्यशुद्ध-भक्ताव् अनधिकारात्।तत् प्रतिपादयिष्यते—जात-श्रद्धो मत्-कथासु [भा।पु। ११.२०.२७] इत्य्-आदिना । अतो भगवज्-ज्ञानाद् ऊर्ध्वं जात-श्रद्धस् तु स्व-कर्म-कृत् सन् नार्चयेत्, किन्तु शुद्धम् अर्चादिकम् एव कुर्वीतेत्य् आयातम् । तच् च प्रतिपादयिष्यते—तावत् कर्माणि कुर्वीत [भा।पु। ११.२०.९] इत्य्-आदिना, न त्व् अर्चां परित्यजेद् इत्य् अर्थः ।</p>
<blockquote>
<p>प्रतिष्ठितार्चा न त्याज्या यावज्-जीवं समर्चयेत् ।<br>
वरं प्राण-परित्यागः शिरसो वापि कर्तनम् ॥ इति हयशीर्ष-पञ्चरात्र-विरोधात् ।</p>
</blockquote>
<p>अथ स्व-धर्म-पूर्वकम् अर्चनं कुर्वंश् च भूत-दयां विना न सिद्ध्यतीत्य् आह—</p>
<blockquote>
<p>आत्मनश् च परस्यापि यः करोत्य् अन्तरोदरम् ।<br>
तस्य भिन्न-दृशो मृत्युर् विदधे भयम् उल्बणम् ॥ [भा।पु। ३.२९.२६]</p>
</blockquote>
<p><strong>अन्तरोदरम्</strong> उदर-भेदेन भेदं <strong>करोति,</strong> न तु मद्-अधिष्ठानत्वेनात्म-समं पश्यति । ततश् च क्षुधितादिकम् अपि दृष्ट्वा स्वोदरादिकम् एव केवलं बिभर्तीत्य् अर्थः । तस्य <strong>भिन्न-दृशोमृत्यु</strong>-रूपोऽहम् <strong>उल्बणं</strong> भयं संसारम् ।</p>
<p>निगमयति—</p>
<blockquote>
<p>अथ मां सर्व-भूतेषु भूतात्मानं कृतालयम् ।<br>
अर्चयेद् दान-मानाभ्यां मैत्र्याभिन्नेन चक्षुषा ॥ [भा।पु। ३.२९.२७]</p>
</blockquote>
<p><strong>अथ</strong> अतो हेतोः । यथा-युक्तं यथा-शक्ति <strong>दानेन,</strong> तद्-अभावे <strong>मानेन, चाभिन्नेन चक्षुषा</strong> इति पूर्ववत् । तथोक्तं सनकादीन् प्रति श्री-वैकुण्ठ-देवेन—</p>
<blockquote>
<p>ये मे तनूर् द्विज-वरान् दुहतीर् मदीया<br>
भूतान्य् अलब्ध-शरणानि च भेद-बुद्ध्या ॥ [भा।पु। ३.१६.१०] इत्य्-आदि ।</p>
</blockquote>
<p>यद् वा, भिन्नेन चक्षुषान्यत्र या दृष्टिस् ततोऽतिविलक्षणया दृष्ट्या सर्वोत्कृष्ट-दृष्ट्येत्य् अर्थः । तत्र सर्वेषां साधारण्येनेवार्हणे प्राप्ते विशेषयति—</p>
<blockquote>
<p>जीवाः श्रेष्ठा ह्य् अजीवानां ततः प्राण-भृतः शुभे ।<br>
ततः स-चित्ताः प्रवरास् ततश् चेन्द्रिय-वृत्तयः ॥<br>
तत्रापि स्पर्श-वेदिभ्यः प्रवरा रस-वेदिनः ।<br>
तेभ्यो गन्ध-विदः श्रेष्ठास् ततः शब्द-विदो वराः ॥<br>
रूप-भेद-विदस् तत्र ततश् चोभय-तोदतः ।<br>
तेषां बहु-पदाः श्रेष्ठाश् चतुष्-पादस् ततो द्वि-पात् ॥<br>
ततो वर्णाश् च चत्वारस् तेषां ब्राह्मण उत्तमः ।<br>
ब्राह्मणेष्व् अपि वेद-ज्ञो ह्य् अर्थ-ज्ञोऽभ्यधिकस् ततः ॥<br>
अर्थज्ञात् संशय-च्छेत्ता ततः श्रेयान् स्व-धर्म-कृत् ।<br>
मुक्त-सङ्गस् ततो भूयान् अदोग्धा धर्मम् आत्मनः ॥<br>
तस्मान् मय्य् अर्पिताशेष- क्रियार्थात्मा निरन्तरः ।<br>
मय्य् अर्पितात्मनः पुंसो मयि सन्न्यस्त-कर्मणः ।<br>
न पश्यामि परं भूतम् अकर्तुः सम-दर्शनात् ॥ [भा।पु। ३.२९.२८-३३]</p>
</blockquote>
<p>पूर्व-पूर्वस्माद् उत्तरोत्तरस्मिन् एकैक-गुणाधिक्येनाधिक्यम् । <strong>धर्मम् अदोग्धा</strong> निष्काम-कर्मा । <strong>निरन्तरो</strong> ज्ञानाद्य्-अव्यवहित-भक्तिः । <strong>अकर्तुर्</strong> अर्पितात्मत्वेन स्व-भरणादि-कर्मानपेक्षमाणात् । यद् भगवति भक्तिः क्रियते, तत्रापि स्वस्य भगवद्-अधीनत्वं ज्ञात्वा तद्-अभिमान-शून्याच् च । <strong>सम-दर्शनाद्</strong> भगवद्-अधिष्ठानता-साम्येनात्मवत्<sup id="fnref:95"><a href="#fn:95" class="footnote-ref" role="doc-noteref">95</a></sup> परेष्व् अपि हितम् आशंसमानात्<sup id="fnref:96"><a href="#fn:96" class="footnote-ref" role="doc-noteref">96</a></sup> । जीवाः श्रेष्ठा ह्य् अजीवानाम्[३.२९.२८] इत्य्-आदिना भेदो हि विवक्षितः । ततो मद्-भक्तेष्व् एवादर-बाहुल्यादिकं कर्तव्यम् । अन्यत्र च यथा-प्राप्तं यथा-शक्ति चेति भावः । तथैवोक्तम्—</p>
<blockquote>
<p>मनसैतानि भूतानि प्रणमेद् बहुमानयन् ।<br>
ईश्वरो जीव-कलया प्रविष्टो भगवान् इति ॥ [भा।पु। ३.२९.३४]</p>
</blockquote>
<p><strong>जीव-कलया</strong> तत्-कलनया तद्-अन्तर्यामितयेत्य् अर्थः । अत्र समोऽहं [गीता ९.२९] इत्य्-आदि-गीता-पद्यम् अपि स्मर्तव्यम् । तद् एवं प्रथमोपासकानां सर्व-भूतादरो विहितः । स-श्रद्ध-साधकानां तु भगवद्-वैभव-सार्वत्रिकता-स्फूर्त्या भवत्य् एवासौ । यथोक्तं स्कान्दे—</p>
<blockquote>
<p>एतेन ह्य् अद्भुता व्याध तवाहिंसादयो गुणाः ।<br>
हरि-भक्तौ प्रवृत्ता ये न ते स्युः पर-तापिनः ॥ इति ।</p>
</blockquote>
<p>यथा—</p>
<blockquote>
<p>यत्रानुरक्ताः सहसैव धीरा<br>
व्यपोह्य देहादिषु सङ्गमूढम् ।<br>
व्रजन्ति तत् पारमहंस्यम् अन्त्यं<br>
यस्मिन्नहिंसोपरमः<sup id="fnref:97"><a href="#fn:97" class="footnote-ref" role="doc-noteref">97</a></sup> स्व-धर्मः ॥</p>
</blockquote>
<p>इत्य् अनुसारेण<sup id="fnref:98"><a href="#fn:98" class="footnote-ref" role="doc-noteref">98</a></sup> परम-सिद्धानां च, सर्व-भूतेषु यः पश्येद् भगवद्-भावम् आत्मनः [भा।पु। ११.२.४५] इत्य्-आद्य्-अनुसारेण सिद्ध एव सः । तत्र साधकानां यत् तु यथा तरोर् मूल-निषेचनेन [भा।पु। ४.३१.१२] इत्य्-आदौ तदन्योपासनानां पुनरुक्तत्वम् उपलभ्यते, तत् पुनः केवल-स्वतन्त्र-तत्-तद्-दृष्ट्योपासनानाम् एव ।</p>
<p>अत्र तु तत्-तद्-अधिष्ठानक-भगवद्-उपासनम् एव विधीयते । तद्-आदरावश्यकत्वं च तत्-सम्बन्धेनैव सम्पाद्यते।<sup id="fnref:99"><a href="#fn:99" class="footnote-ref" role="doc-noteref">99</a></sup> तच् चान्यत्र झटिति राग-द्वेष-निवृत्त्य्-अर्थम्<sup id="fnref:100"><a href="#fn:100" class="footnote-ref" role="doc-noteref">100</a></sup> इति ज्ञेयम् । अत एव केवल-भूतानुकम्पया श्री-भगवद्-अर्चनं त्यक्तवतो भरतस्यान्तरायः । तस्माद् भूत-दयैव भगवद्-भक्तिर् मुख्या नार्चनम् इति निरस्तम् । तथैवतद्-अव्यवहित-पूर्वं निर्गुण-भक्त्य्-उपायत्वेन, क्रिया-योगेन शस्तेन नातिहिंस्रेण नित्यशः [भा।पु। ३.२९.१५] इत्य् अत्र अति-शब्देन पाञ्चरात्रिकार्चन-लक्षण-क्रिया-योगार्था पत्र-पुष्पावचयादि-लक्षाणा किञ्चिद् धिंसापि विहिता । तस्माद् अन्येषाम् अनादरो न कर्तव्यस् तत्-सम्बन्धेनादरादिकं च कर्तव्यम् । स्वातन्त्र्येणोपासनं तु धिक्-कृतम् इति साध्व् एवोक्तम् अविस्मितं तं परिपूर्ण-कामम् [भा।पु। ६.९.२२] इत्य्-आदि ॥</p>
<p>॥ ६.९ ॥ देवाः श्रीमद्-आदि-पुरुषम् ॥ १०६ ॥</p>
<p>[१०७]</p>
<p>तथा—</p>
<blockquote>
<p><strong>कः पण्डितस् त्वद् अपरं शरणं समीयाद्</strong><br>
<strong>भक्त-प्रियाद् ऋत-गिरः सुहृदः कृत-ज्ञात् ।</strong><br>
<strong>सर्वान् ददाति सुहृदो भजतोऽभिकामान्</strong><br>
<strong>आत्मानम् अप्य् उपचयापचयौ न यस्य ॥</strong> [भा।पु। १०.४८.२६]</p>
</blockquote>
<p><strong>सुहृदो</strong> हितकारि-स्वभावात्, तत्रापि <strong>कृतज्ञाद्</strong> उपकाराभासेऽपि बहु-माननात् । यो <strong>भजतो</strong> भजमानाय <strong>सर्वान् कामान्</strong> अभीष्टान् <strong>अभि</strong> सर्वतो-भावेन <strong>ददाति</strong> । अत्र <strong>सुहृदः</strong> सुहृदे स-प्रीतये त्व् <strong>आत्मानम्</strong> अपि ददाति । न च सर्वतो-भावेन दाने तादृशेभ्यो बहुभ्यो दाने वा समावेशाभावः स्याद् इत्य् आह—उपचयेति ॥</p>
<p>॥ १०.४८ ॥ अक्रूरः श्री-भगवन्तम् ॥ १०७ ॥</p>
<p>[१०८]</p>
<p>तद्-अभक्त-मात्रानादरेणाह—</p>
<blockquote>
<p><strong>येऽभ्यर्थिताम् अपि च नो नृ-गतिं प्रपन्ना</strong><br>
<strong>ज्ञानं च तत्त्व-विषयं सह-धर्म यत्र ।</strong><br>
<strong>नाराधनं भगवतो वितरन्त्य् अमुष्य</strong><br>
<strong>सम्मोहिता विततया बत मायया ते ॥</strong> [भा।पु। ३.१५.२४]</p>
</blockquote>
<p><strong>यत्र</strong> यस्यां भगवद्-धर्म-पर्यन्तो <strong>धर्मो</strong> भवति, भगवत्-पर्यन्तस्य तत्त्वस्य <strong>ज्ञानं च</strong> भवतीत्य् अर्थः । तां प्राप्ता अपि सर्वेषां धर्माणां ज्ञानानां च मूलं ये <strong>भगवत आराधनं न वितरन्ति</strong> न कुर्वन्ति । तद् उक्तं—बिले बतोरुक्रम-विक्रमान् ये [भा।पु। २.३.२०] इत्य्-आदि । तथा च ब्रह्म-वैवर्ते—</p>
<blockquote>
<p>प्राप्यापि दुर्लभतरं मानुष्यं विबुधेप्सितम् ।<br>
यैर् आश्रितो न गोविन्दस् तैर् आत्मा वञ्चितश् चिरम् ॥<br>
अशीति-चतुरश् चैव लक्षांस् तान् जीव-जातिषु ।<br>
भ्रमद्भिः पुरुषैः प्राप्य मानुष्यं जन्म-पर्ययात् ॥<br>
तद् अप्य् अफलतां जातं तेषाम् आत्माभिमानिनाम् ।<br>
वराकाणाम् अनाश्रित्य गोविन्द-चरण-द्वयम् ॥ इति ।</p>
</blockquote>
<p>॥ ३.१५ ॥ श्री-ब्रह्मा देवान् ॥ १०८ ॥</p>
<p>[१०९]</p>
<p>तथा—</p>
<blockquote>
<p><strong>यस्यास्ति भक्तिर् भगवत्य् अकिञ्चना</strong><br>
<strong>सर्वैर् गुणैस् तत्र समासते सुराः ।</strong><br>
<strong>हराव् अभक्तस्य कुतो महद्-गुणा</strong><br>
<strong>मनोरथेनासति धावतो बहिः ॥</strong> [भा।पु। ५.१८.१२]</p>
</blockquote>
<p><strong>अकिञ्चना</strong> निष्कामा । <strong>गुणैर्</strong> ज्ञान-वैराग्यादिभिः सह <strong>सर्वे</strong> ब्रह्मादयो <strong>देवाःसम्</strong>यग् <strong>आसते</strong>॥</p>
<p>॥ ५.१८ ॥ प्रह्लादः श्री-नृसिंहम्<sup id="fnref:101"><a href="#fn:101" class="footnote-ref" role="doc-noteref">101</a></sup> ॥ १०९ ॥</p>
<p>[११०]</p>
<p>अत एव तत्-तन्-मार्ग-सिद्ध-मुनीनाम् अप्य् अनादरः—</p>
<blockquote>
<p><strong>अह्न्य् आपृतार्त-करणा निशि निःशयाना</strong><br>
<strong>नाना-मनोरथ-धिया क्षण-भग्न-निद्राः ।</strong><br>
<strong>दैवाहतार्थ-रचना मुनयोऽपि</strong>**<sup id="fnref:102"><a href="#fn:102" class="footnote-ref" role="doc-noteref">102</a></sup> देव**<br>
<strong>युष्मत्-प्रसङ्ग-विमुखा इह संसरन्ति ॥</strong> [भा।पु। ३.९.१०]</p>
</blockquote>
<p><strong>अह्न्यापृतार्त-</strong> इत्य्-आदि । स्वभावात्<sup id="fnref:103"><a href="#fn:103" class="footnote-ref" role="doc-noteref">103</a></sup> युष्मद्-भजन-विमुखाः संसारिणो भवन्ति । किं बहुना, तत्-तन्-मार्ग-सिद्धा <strong>मुनयोऽपियुष्मत्-प्रसङ्ग-विमुखाश्</strong> चेद् <strong>इह</strong> जगति तद्वद् एव <strong>संसरन्ति</strong> । अथवा, मुनयोऽपि त्वद्-विमुखाश् चेत् तर्हि संसरन्त्य् एव । कथम्-भूताः सन्तः संसरन्ति ? तत्राह—अह्न्य् आपृतेत्य्-आदि, आरुह्य कृच्छ्रेण परं पदम् [भा।पु। १०.२.३२] इत्य्-आदेः । अत उक्तं श्री-धर्मेण—</p>
<blockquote>
<p>धर्मं तु साक्षाद् भगवत्-प्रणीतं<br>
न वै विदुर् ऋषयो नापि देवाः ।<br>
न सिद्ध-मुख्या असुरा मनुष्याः<br>
कुतो नु विद्याधर-चारणादयः ॥<br>
स्वयम्भूर् नारदः शम्भुः कुमारः कपिलो मनुः ।<br>
प्रह्लादो जनको भीष्मो बलिर् वैयासकिर् वयम् ॥<br>
द्वादशैते विजानीमो धर्मं भागवतं भटाः ।<br>
गुह्यं विशुद्धं दुर्बोधं यं ज्ञात्वामृतम् अश्नुते ॥<br>
एतावान् एव लोकेऽस्मिन् पुंसां धर्मः परः स्मृतः ।<br>
भक्ति-योगो भगवति तन्-नाम-ग्रहणादिभिः ॥ [भा।पु। ६.३.१९-२२]</p>
</blockquote>
<p><strong>एते</strong> धर्म-प्रवर्तका <strong>विजानीम</strong> एव, न तु स्व-स्मृत्य्-आदिषु<sup id="fnref:104"><a href="#fn:104" class="footnote-ref" role="doc-noteref">104</a></sup> प्रायेणोपदिशाम इत्य् अर्थः । यतो <strong>गुह्यम्</strong> अप्रकाश्यं <strong>दुर्बोधम्</strong> अन्यैस् तथा ग्रहीतुम् अशक्यं च । गुह्यत्वे हेतुः—<strong>यं ज्ञात्वा</strong> इति । <strong>[अमृतं</strong> परमं फलम्—</p>
<blockquote>
<p>ब्रह्मानन्दो भवेद् एष चेत् परार्द्ध-गुणीकृतः ।<br>
नैति भक्ति-सुखाम्भोधेः परमाणु-तुलाम् अपि ॥ [भ।र।सि। १.१.३८]</p>
</blockquote>
<p>इत्य्-आदौ सूचितं परमत्वम् । विक्रीडितं व्रज-वधूभिर् इदं च विष्णोः [भा।पु। १०.३३.४०] इत्य्-आदौ, भक्तिं पराम् इत्य्-आदिनोक्तम् । कृष्णाधरामृतास्वाद-सिद्धिर् अत्र इत्य्-आदौ किञ्चिद् विशदितम् अश्नुते ।]<sup id="fnref:105"><a href="#fn:105" class="footnote-ref" role="doc-noteref">105</a></sup></p>
<p>अत एव वक्ष्यते—प्रायेण वेद तद् इदं न महाजनोऽयम् [भा।पु। ६.३.२५] इत्य्-आदि । अत्र<strong>महाजनो</strong> द्वादशभ्यस् तद्-अनुगृहीत-सम्प्रदायिभ्यश् चान्यो महागुण-युक्तोऽपीत्य् अर्थः । तस्मात् साधूक्तम्—<strong>अह्न्य् आपृतार्त</strong>- इत्य्-आदि ॥</p>
<p>॥ ३.९ ॥ ब्रह्मा गर्भोदशायिनम् ॥११०॥</p>
<p>[१११]</p>
<p>तद् एवं श्री-भगवद्-भक्तेर् एव सर्वोर्ध्वम् अभिधेयत्वं स्थितम्—</p>
<blockquote>
<p>तपस्विभ्योऽधिको योगी ज्ञानिभ्योऽपि मतोऽधिकः ।<br>
कर्मिभ्यश् चाधिको योगी तस्माद् योगी भवार्जुन ॥<br>
योगिनाम् अपि सर्वेषां मद्-गतेनान्तरात्मना ।<br>
श्रद्धावान् भजते यो मां स मे युक्ततमो मतः ॥ [गीता ६.४६-४७] इति ।</p>
</blockquote>
<p>अत्र <em>योगिनाम् अपि सर्वेषाम्</em> इति च पञ्चम्य्-अर्थ एव षष्ठी । <em>तपस्विभ्य</em> इत्य्-आदिना तथैवोपक्रमात्, भजतः सर्वाधिक्यम् एव विवक्षितं च।<sup id="fnref:106"><a href="#fn:106" class="footnote-ref" role="doc-noteref">106</a></sup> <em>सर्व</em>-शब्दोऽत्र देवम् एवापरे यज्ञं योगिनः पर्युपासते [गीता ४.२५] इत्य्-आदिना पूर्व-पूर्वोक्तान् सर्वान् उपायिनो गृह्णातीति ज्ञेयम् ।</p>
<p>तद् एवम् अभक्त-निन्दा-श्रवणात् श्रीमद्-भगवद्-भक्तेः सर्वेषु नित्यत्वम् अपि सिद्धम् । उक्तं च श्री-भगवता उद्धवं प्रति—भिक्षोर् धर्मः शमोऽहिंसा तप ईक्षा वनौकसः [भा।पु। ११.१८.४४] इत्य्-आदौ, सर्वेषां मद्-उपासनम् [भा।पु। ११.१८.४३] इति । तथा नारदेन च सार्ववर्णिक-स्वधर्म-कथने, श्रवणं कीर्तनं चास्य [भा।पु। ७.११.११] इत्य्-आदि । [अकरणे दोष-श्रवणं चान्यत्र, मुख-बाहूरु-पादेभ्यः [भा।पु ११.५.२] इत्य्-आदि ।]<sup id="fnref:107"><a href="#fn:107" class="footnote-ref" role="doc-noteref">107</a></sup></p>
<p>तथा च महाभारते—</p>
<blockquote>
<p>मातृवत् परिरक्षन्तं सृष्टि-संहार-कारकम् ।<br>
यो नार्चयति देवेशं तं विद्याद् ब्रह्म-घातकम् ॥ इत्य्-आदि ।</p>
</blockquote>
<p>श्री-गीतोपनिषत्सु—</p>
<blockquote>
<p>न मां दुष्कृतिनो मूढाः प्रपद्यन्ते नराधमाः ।<br>
माययापहृत-ज्ञाना आसुरं भावम् आश्रिताः ॥ [गीता ७.१५] इत्य्-आदि ।</p>
</blockquote>
<p>आग्नेये विष्णु-धर्मे च—</p>
<blockquote>
<p>द्विविधो भूत-सर्गोऽयं दैव आसुर एव च ।<br>
विष्णु-भक्ति-परो दैव आसुरस् तद्-विपर्ययः ॥</p>
</blockquote>
<p>अन्यद् अप्य् उदाहृतम्—विप्राद् द्वि-षड्-गुण-युताद् अरविन्द-नाभ-पादारविन्द-विमुखात् [भा।पु। ७.९.१०] इति श्वपचोऽपि महीपालः [ना।पु। २.१०.३७]इत्य्-आदि च । तथा गारुडे—</p>
<blockquote>
<p>अन्तं गतोऽपि वेदानां सर्व-शास्त्रार्थ-वेद्य् अपि ।<br>
यो न सर्वेश्वरे भक्तस् तं विद्यात् पुरुषाधमम् ॥ [ग।पु। १.२३१.१७]</p>
</blockquote>
<p>बृहन्-नारदीये—</p>
<blockquote>
<p>हरि-पूजा-विहीनाश् च वेद-विद्वेषिणस् तथा ।<br>
गो-द्विज-द्वेष-निरता राक्षसाः परिकीर्तिताः ॥ [ना।प। १.३७.५] इति ।</p>
</blockquote>
<p>अपरं च—</p>
<blockquote>
<p><strong>येऽन्येऽरविन्दाक्ष विमुक्त-मानिनस्</strong><br>
<strong>त्वय्य् अस्त-भावाद् अविशुद्ध-बुद्धयः ।</strong><br>
<strong>आरुह्य कृच्छ्रेण परं पदं ततः</strong><br>
<strong>पतन्त्य् अधोऽनादृत-युष्मद्-अङ्घ्रयः ॥</strong> [भा।पु। १०.२.३२] इति ।</p>
</blockquote>
<p>प्रथमतस् तावत् <strong>त्वय्य् अस्त-भावाद् अविशुद्ध-बुद्धयः</strong>—</p>
<blockquote>
<p>धर्मः सत्य-दयोपेतो विद्या वा तपसान्विता ।<br>
मद्-भक्त्यापेतम् आत्मानं न सम्यक् प्रपुनाति हि ॥ [११.१४.२२] इत्य्-आद्य्-उक्तेः ।</p>
</blockquote>
<p>तथापि ज्ञान-मार्गम् आश्रित्य <strong>विमुक्त-मानिनो</strong> देह-द्वयातिरिक्तत्वेनात्मानं भावयन्तः, ततः—क्लेशोऽधिकतरस् तेषाम् अव्यक्तासक्त-चेतसाम् [गीता १२.५] इत्य्-आद्य्-उक्तेः <strong>कृच्छ्रेणपरं पदं</strong>जीवन्-मुक्ति-रूपाम् <strong>आरुह्य</strong> प्राप्यापि, ततोऽ<strong>धः पतन्ति</strong> भ्रश्यन्ति । कदेत्य् अपेक्षायाम् आह—<strong>अनादृत-</strong> इति । यदीति शेषः । तेषां भक्ति-प्रभावस्याननुवृत्तेर् अबुद्धि-पूर्वकस्य त्वद्-अनादरस्य निवर्तकाभावात्, तथापि दग्धानाम् अपि पाप-कर्मणां महा-शक्ति-श्री-भगवत्-पाद-पद्मावज्ञया पुनर् विरोहात्<sup id="fnref:108"><a href="#fn:108" class="footnote-ref" role="doc-noteref">108</a></sup> । तथा च वासना-भाष्योत्थापितं भगवत्-परिशिष्ट-वचनम्—</p>
<blockquote>
<p>जीवन्-मुक्ता अपि पुनर् बन्धनं यान्ति कर्मभिः ।<br>
यद्य् अचिन्त्य-महा-शक्तौ भगवत्य् अपराधिनः ॥</p>
</blockquote>
<p>अत एव तत्रैव—</p>
<blockquote>
<p>जीवन्-मुक्ताः प्रपद्यन्ते क्वचित् संसार-वासनाम् ।<br>
योगिनो वै नो लिप्यन्ते कर्मभिर् भगवत्-पराः ॥ इति ।</p>
</blockquote>
<p>तथा रथयात्रा-प्रसङ्गे विष्णु-भक्ति-चन्द्रोदयादि-धृतं पुराणान्तर-वचनम्—</p>
<blockquote>
<p>नानुव्रजति यो मोहाद् व्रजन्तं परमेश्वरम् ।<br>
ज्ञानाग्नि-दग्ध-कर्मापि स भवेद् ब्रह्म-राक्षसः ॥ इति ।</p>
</blockquote>
<p>एवम् एवोक्तं—यो नादृतो नरक-भाग्भिर् असत्-प्रसङ्गैः [भा।पु। ३.९.४] इति । अत एवोपदिष्टम्—</p>
<blockquote>
<p>तस्माज् ज्ञानेन सहितं ज्ञात्वा स्वात्मानम् उद्धव ।<br>
ज्ञान-विज्ञान-सम्पन्नो भज मां भक्ति-भावतः ॥ [भा।पु। ११.१९.५]</p>
</blockquote>
<p>तस्मात् सुतराम् एव सर्वेषां श्री-हरि-भक्तिर् नित्येत्य् आयातम् ॥</p>
<p>॥ १०.२ ॥ देवाः श्री-भगवन्तम् ॥१११॥</p>
<p>[११२]</p>
<p>प्रेम-कृत-कर्माशय-निर्धूननानन्तरम् अपि भक्तिः श्रूयते—</p>
<blockquote>
<p><strong>यथाग्निना हेम मलं जहाति</strong><br>
<strong>ध्मातं पुनः स्वं भजते च रूपम् ।</strong><br>
<strong>आत्मा च कर्मानुशयं विधूय</strong><br>
<strong>मद्-भक्ति-योगेन भजत्य् अथो माम् ॥</strong> [भा।पु। ११.१४.२५]</p>
</blockquote>
<p>तथैव <strong>आत्मा</strong> जीवो मत्-प्रेम्णा <strong>कर्माशयं विधूय</strong> ततः शुद्ध-स्वरूपं च प्राप्य <strong>मां भजति</strong> इत्य् अर्थः । तद् उक्तं—मुक्ता<sup id="fnref:109"><a href="#fn:109" class="footnote-ref" role="doc-noteref">109</a></sup> अपि लीलया विग्रहं कृत्वा भगवन्तं भजन्ते इति ।</p>
<p>॥ ११.१४ ॥ श्री-भगवान् ॥११२॥</p>
<p>एवम् अप्य् उक्तं स्कान्दे रेवा-खण्डे—</p>
<blockquote>
<p>इन्द्रो महेश्वरो ब्रह्मा परं ब्रह्म तदैव हि ।<br>
श्वपचोऽपि भवत्य् एव यदा तुष्टोऽसि केशव ॥<br>
श्वपचाद् अपकृष्टत्वं ब्रह्मेशानादयः सुराः ।<br>
तदैवाच्युत यान्त्य् एते यदैव त्वं पराङ्मुखः ॥ इति ।</p>
</blockquote>
<p>तथैवाह—</p>
<blockquote>
<p><strong>यच्-छौच-निःसृत-सरित्-प्रवरोदकेन</strong><br>
<strong>तीर्थेन मूर्ध्न्य् अधिकृतेन शिवः शिवोऽभूत् ।</strong> [भा।पु। ३.२८.२२] इति ।</p>
</blockquote>
<p>स्पष्टम् ।<sup id="fnref:110"><a href="#fn:110" class="footnote-ref" role="doc-noteref">110</a></sup> तस्माद् भक्तेर् महा-नित्यत्वेनाप्य् अभिधेयत्वम् आयातम् । अग्रे स्व-कृत-पुरेषु [भा।पु। १०.८७.२०, अनु। १७८] इत्य्-आदौ जीवानां स्वभाव-सिद्धा<sup id="fnref:111"><a href="#fn:111" class="footnote-ref" role="doc-noteref">111</a></sup> सैवेति व्याख्येयम् ॥</p>
<p>॥ ३.२८ ॥ श्री-कपिल-देवः ॥ ११३ ॥</p>
<p>[११४]</p>
<p>तद् एवम् अवान्तर-तात्पर्येण भक्तेर् एवाभिधेयत्वं षड्-विधैर् अपि लिङ्गैर् अवगम्यते ।<sup id="fnref:112"><a href="#fn:112" class="footnote-ref" role="doc-noteref">112</a></sup></p>
<ul>
<li>तत्रोपक्रमोपसंहारयोर् एक्तवेन, यथा—जन्माद्य् अस्य यतः [भा।पु। १.१.१] इत्य्-आदाव् उपक्रम-पद्ये सत्यं परं धीमहि इति । अत्र श्री-गीतासु, एवं सतत-युक्ता ये भक्तास् त्वां पर्युपासते [गीता १२.१] इत्य्-आदौ श्री-भगवत्य् एव ध्यानस्याकष्टार्थत्वेन तद्-ध्यानिनो युक्ततमत्वेन चोक्तत्वात् । मत्तः परतरं नान्यत् किञ्चित् [गीता ७.७] इत्य्-आदौ, ब्रह्मणो हि प्रतिष्ठाहम् [गीता १४.७] इत्य्-आदौ च परत्वस्य श्री-भगवद्-रूप एव पर्यवसानात्, तस्यैव सर्वज्ञत्व-सर्व-शक्तित्वाभ्यां जगज्-जन्मादि-हेतुत्वात् तत्र श्री-भगवत्य् एव ध्यानम् अभिधीयते । तथैव हि तत् पद्यं परमात्म-सन्दर्भे [१०४ अनु।] विवृतम् अस्ति । कस्मै येन विभाषितोऽयम् अतुलो ज्ञान-प्रदीपः पुरा [भा।पु। १२.१३.१४] इत्य्-आदाव् उपसंहार-पद्येऽपि सत्यं परं धीमहि इति । अत एव स्पष्टम् एवास्य श्री-भगवत्त्वं श्री-भागवत-वक्तृत्वात् । पूर्वं च तेने ब्रह्म हृदा य आदि-कवये [भा।पु। १.१.१] इत्य् उक्तम् ।</li>
<li>अभ्यासेनोदाहरणं पूर्वं दर्शितम् अदर्शितं चानेक-विधम् एव ।</li>
<li>अपूर्वतया फलेन च दर्शितं श्री-व्यास-समाधौ अनर्थोपशमं साक्षात् [भा।पु। १.७.६] इत्य्-आदि । प्रशंसा-लक्षणेनार्थ-वादेन चाभ्यासवद् बहु-विधम् एव तत्रास्ति ।</li>
<li>उपपत्त्या च—भयं द्वितीयाभिनिवेशतः स्यात् [भा।पु। ११.२.३७] इत्य्-आद्य् अनेकम् इति ।</li>
</ul>
<p>अत्र गति-सामान्येन च इदं हि पुंसस् तपसः श्रुतस्य वा [भा।पु। १.५.२२] इत्य्-आदि । तथाह—</p>
<blockquote>
<p><strong>मुनिर् विवक्षुर् भगवद्-गुणानां</strong><br>
<strong>सखापि ते भारतम् आह कृष्णः ॥</strong> [भा।पु। ३.५.१२] इत्य्-आदि । स्पष्टम् ॥</p>
</blockquote>
<p>॥ ३.५ ॥ श्री-विदुरः ॥ ११४ ॥</p>
<p>[११५]</p>
<p>इयम् एव भक्तिः धर्मः प्रोज्झित-कैतवोऽत्र परमो निर्मत्सराणां सताम् [भा।पु। १.१.२] इत्य् अत्रोक्ता । अत्र सर्गो विसर्गश् च [भा।पु। २.१०.१] इत्य्-आदौ दश-लक्षण्याम् अपि सद्-धर्म[२.१०.४] इत्य् एक-लक्षणत्वेनोक्ता । तस्या अभिधेयत्वं श्री-भागवत-बीज-रूपायां चतुः-श्लोक्याम् अप्य् उदाहृतम् ।</p>
<blockquote>
<p>एतावद् एव जिज्ञास्यं तत्त्व-जिज्ञासुनात्मनः ।<br>
अन्वय-व्यतिरेकाभ्यां यत् स्यात् सर्वत्र सर्वदा ॥ [भा।पु। २.९.३५]</p>
</blockquote>
<p>पूर्वं हि ज्ञान-विज्ञान-रहस्य-तद्-अङ्गानि वक्तव्यत्वेन चत्वार्य् एव प्रतिज्ञातानि । तत्र चतुः-श्लोक्याः प्राक्तनास् त्रयोऽर्था अपि भगवत्-सन्दर्भे [९६] क्रमेणैव प्राक्तन-श्लोक-त्रये व्याख्याताः । रहस्य-शब्देनात्र प्रेम-भक्तिः, तद्-अङ्ग-शब्देन साधन-भक्तिर् उच्यते । टीका च—<strong>रहस्यं</strong> भक्तिस् <strong>तद्-अङ्गं</strong> साधनमित्य् एषा ।</p>
<p>ततः क्रम-प्राप्तत्वेन—</p>
<blockquote>
<p>कालेन नष्टा प्रलये वाणीयं वेद-संज्ञिता ।<br>
मयादौ ब्रह्मणे प्रोक्ता धर्मो यस्यां मद्-आत्मकः ॥ [भा।पु। ११.१४.३]</p>
</blockquote>
<p>इति भगवद्-वाक्यानुसारेण च चतुर्थेऽस्मिन् पद्ये साधन-भक्तिर् एव व्याख्याता । अत्र च पुनर्<sup id="fnref:113"><a href="#fn:113" class="footnote-ref" role="doc-noteref">113</a></sup> व्याख्या-विवरणायोत्थाप्यते । तथा हि—<strong>आत्मनो</strong> मम भगवतः । <strong>तत्त्व-जिज्ञासुना</strong> प्रेम-रूपं <strong>रहस्यम्</strong> अनुभवितुम् इच्छुना <strong>एतावन्</strong>-मात्रं <strong>जिज्ञासितव्यं</strong>, श्री-गुरु-चरणेभ्यः शिक्षणीयम् । किं तत् ? <strong>यद्</strong> एकम् एव <strong>अन्वयेन</strong> विधि-मुखेन <strong>व्यतिरेकेण</strong> निषेध-मुखेन च <strong>स्याद्</strong> उपपद्यते ।</p>
<p>तत्रान्वयेन, यथा—एतावान् एव लोकेऽस्मिन् [भा।पु। ६.३.२२] इत्य्-आदि, मन्-मना भव मद्-भक्तः [गीता ९.२४] इत्य्-आदि च ।</p>
<p>व्यतिरेकेण यथा—</p>
<blockquote>
<p>मुख-बाहूरु-पादेभ्यः पुरुषस्याश्रमैः सह ।<br>
चत्वारो जज्ञिरे वर्णा गुणैर् विप्रादयः पृथक् ॥<br>
य एषां पुरुषं साक्षाद् आत्म-प्रभवम् ईश्वरम् ।<br>
न भजन्त्य् अवजानन्ति स्थानाद् भ्रष्टाः पतन्त्य् अधः ॥ [भा।पु। ११.५.२-३]</p>
</blockquote>
<p>न मां दुष्कृतिनो मूढा [गीता ७.१५] इत्य्-आदि ।</p>
<blockquote>
<p>यावज् जनो भजति नो भुवि विष्णु-भक्ति-<br>
वार्ता-सुधा-रसम् अशेष-रसैक-सारम् ।<br>
तावज् जरा-मरण-जन्म-शताभिघात-<br>
दुःखानि तानि लभते बहु-देहजानि ॥ [प।पु। ५.८५.३३] इति पद्म-पुराणे च ।</p>
</blockquote>
<p>कुत्र कुत्रोपपद्यते ? <strong>सर्वत्र</strong> शास्त्र-कर्तृ-देश-करण-द्रव्य-क्रिया-कार्य-फलेषु समस्तेष्व् एव । तत्र</p>
<p>(१) समस्त-शास्त्रेषु, यथा स्कान्दे ब्रह्म-नारद-संवादे—</p>
<blockquote>
<p>संसारेऽस्मिन् महा-घोरे जन्म-मृत्यु-समाकुले ।<br>
पूजनं वासुदेवस्य तारकं वादिभिः स्मृतम् ॥</p>
</blockquote>
<p>तत्राप्य् अन्वयेन यथा—भगवान् ब्रह्म कार्त्स्न्येन त्रिर् अन्वीक्ष्य मनीषया [भा।पु। २.२.३४] इत्य्-आदि । तथा पाद्मे स्कान्दे च—</p>
<blockquote>
<p>आलोड्य सर्व-शास्त्राणि विचार्य च पुनः पुनः ।<br>
इदम् एकं सुनिष्पन्नं ध्येयो नारायणः सदा ॥ [लि।पु। २.७.११]इति ।</p>
</blockquote>
<p>व्यतिरेकेण, यथा गारुडे—अन्तंगतोऽपि<sup id="fnref:114"><a href="#fn:114" class="footnote-ref" role="doc-noteref">114</a></sup> वेदानाम् [ग।पु। १.२३१.१७]इत्य्-आदिकं सर्वत्रावगन्तव्यम् । तच् चान्ते दर्शयिष्यते ।</p>
<p>सर्व-कर्तृषु, यथा—</p>
<blockquote>
<p>ते वै विदन्त्य् अतितरन्ति च देव-मायां<br>
स्त्री-शूद्र-हूण-शबरा अपि पाप-जीवाः ।<br>
यद्य् अद्भुत-क्रम-परायण-शील-शिक्षास्<br>
तिर्यग्-जना अपि किम् उ श्रुत-धारणा ये ॥ [भा।पु। २.७.४६] इति ।</p>
</blockquote>
<p>गारुडे—</p>
<blockquote>
<p>कीट-पक्षि-मृगाणां चहरौ सन्न्यस्त-चेतसाम् ।<br>
ऊर्ध्वम् एव गतिं मन्ये किं पुनर् ज्ञानिनां नॄणाम् ॥ [ग।पु। १.२३४.३१]</p>
</blockquote>
<p>अत्रैव साचारे दुराचारे, ज्ञानिन्य् अज्ञानिनि, विरक्ते रागिणि, मुमुक्षौ मुक्ते, भक्त्य्-असिद्धे भक्ति-सिद्धे, तस्मिन् भगवत्-पार्षदतां प्राप्ते, तस्मिन् नित्य-पार्षदे च सामान्येन दर्शनाद् अपि सार्वत्रिकता ।</p>
<p>तत्र साचारे दुराचारे यथा—</p>
<blockquote>
<p>अपि चेत् सुदुराचारो भजते माम् अनन्यभाक् ।<br>
साधुर् एव स मन्तव्यः सम्यग् व्यवसितो हि सः ॥ [गीता ९.३०] इति ।</p>
</blockquote>
<p>सद्-आचारस् तु किं वक्तव्य इत्य् <em>अपेर्</em> अर्थः ।</p>
<p>ज्ञानिन्य् अज्ञानिनि च—ज्ञात्वाज्ञात्वाथ ये वै माम् [भा।पु। ११.११.३३] इत्य्-आदि । हरिर् हरति पापानि दुष्ट-चित्तैर् अपि स्मृतः [ना।पु। १.११.१००]इत्य्-आदि ।</p>
<p>विरक्ते रागिणि च—</p>
<blockquote>
<p>बाध्यमानोऽपि मद्-भक्तो विषयैर् अजितेन्द्रियः ।<br>
प्रायः प्रगल्भया भक्त्या विषयैर् नाभिभूयते ॥ [भा।पु। ११.१४.१८] इति ।</p>
</blockquote>
<p>अबाध्यमानस् तु सुतरां <strong>नाभिभूयत</strong> इत्य् <strong>अपेर्</strong> अर्थः ।</p>
<p>मुमुक्षौ मुक्ते च—मुमुक्षवो घोर-रूपान् [भा।पु। १.२.२६] इत्य्-आदि । आत्मारामाश् च मुनयः [भा।पु। १.७.१०] इत्य्-आदि ।</p>
<p>भक्त्य्-असिद्धे भक्ति-सिद्धे च—</p>
<blockquote>
<p>केचित् केवलया भक्त्या वासुदेव-परायणाः ।<br>
अघं धुन्वन्ति कार्त्स्न्येन नीहारम् इव भास्करः ॥ [भा।पु। ६.१०.१५] इति ।<br>
न चलति भगवत्-पदारविन्दाल्<br>
लव-निमिषार्धम् अपि स वैष्णवाग्र्यः ॥ [भा।पु। ११.२.५३] इति ।</p>
</blockquote>
<p>भगवत्-पार्षदतां प्राप्ते—</p>
<blockquote>
<p>मत्-सेवया प्रतीतं ते सालोक्यादि-चतुष्टयम् ।<br>
नेच्छन्ति सेवया पूर्णाः कुतोऽन्यत् काल-विप्लुतम् ॥ [भा।पु। ९.४.६७] इति ।</p>
</blockquote>
<p>नित्य-पार्षदे—</p>
<blockquote>
<p>वापीषु विद्रुम-तटास्व् अमलामृताप्सु<br>
प्रेष्यान्विता निज-वने तुलसीभिर् ईशम् ।<br>
अभ्यर्चती स्वलकम् उन्नसम् ईक्ष्य वक्त्रम्<br>
उच्छेषितं भगवतेत्य् अमताङ्ग यच्-छ्रीः ॥ [भा।पु। ३.१५.२२]<sup id="fnref:115"><a href="#fn:115" class="footnote-ref" role="doc-noteref">115</a></sup></p>
</blockquote>
<p>सर्वेषु वर्षेषु भुवनेषु ब्रह्माण्डेषु तेषां बहिश् च तैस् तैः श्री-भगवद्-उपासनायाः क्रियमाणायाः श्री-भागवतादिषु प्रसिद्धिः सिद्धैवेति सर्व-देशोदाहरणं ज्ञेयम् ।</p>
<p>सर्वेषु करणेषु यथा—</p>
<blockquote>
<p>मानसेनोपचारेण परिचर्य हरिं मुदा ।<br>
परेऽवाङ्-मनसागम्यं तं साक्षात् प्रतिपेदिरे ॥ इत्य्-आदि ।</p>
</blockquote>
<p>एवं-भूत-वचने हि, अस्तु तावद्बहिर्-इन्द्रियेण, मनसा वचसापि तत्-सिद्धि-प्रसिद्धिः<sup id="fnref:116"><a href="#fn:116" class="footnote-ref" role="doc-noteref">116</a></sup> ।</p>
<p>सर्व-द्रव्येषु यथा—</p>
<blockquote>
<p>पत्रं पुष्पं फलं तोयं यो मे भक्त्या प्रयच्छति ।<br>
तद् अहं भक्त्य्-उपहृतम् अश्नामि प्रयतात्मनः ॥ [गीता ९.२६, भा।पु। १०.८१.४] इति ।</p>
</blockquote>
<p>सर्व-क्रियासु यथा—</p>
<blockquote>
<p>श्रुतोऽनुपठितो ध्यात आदृतो वानुमोदितः ।<br>
सद्यः पुनाति सद्-धर्मो देव-विश्व-द्रुहोऽपि हि ॥ [भा।पु। ११.२.१२]<br>
यत् करोषि यद् अश्नासि यज् जुहोषि ददासि यत् ।<br>
यत् तपस्यसि कौन्तेय तत् कुरुष्व मद्-अर्पणम् ॥ [गीता ९.२७]</p>
</blockquote>
<p>एवं भक्त्य्-आभासेषु भक्त्य्-आभासापराधेष्व् अपि अजामिल-मूषिकादयो दृष्टान्ता गम्याः ।</p>
<p>सर्वेषु कार्येषु यथा—</p>
<blockquote>
<p>यस्य स्मृत्या च नामोक्त्या तपो-यज्ञ-क्रियादिषु ।<br>
नूनं सम्पूर्णतां याति सद्यो वन्दे तम् अच्युतम् ॥[स्कान्दे] इति ।</p>
</blockquote>
<p>सर्व-फलेषु यथा—अकामः सर्व-कामो वा मोक्ष-काम उदार-धीः [भा।पु। २.३.१०] इत्य्-आदि। तथा, यथा तरोर् मूल-निषेचनेन [भा।पु। ४.३१.१२] इत्य्-आदि-वाक्येन हरि-परिचर्यायां क्रियमाणायां सर्वेषाम् अन्येषाम् अपि देवादीनाम् उपासना स्वत एव सिध्यतीत्य् अतोऽपि सार्वत्रिकता । यथोक्तं स्कान्दे ब्रह्म-नारद-संवादे—</p>
<blockquote>
<p>अर्चिते देव-देवेश शङ्ख-चक्र-गदाधरे ।<br>
अर्चिताः सर्व-देवाः स्युर् यतः सर्व-गतो हरिः ॥इति ।</p>
</blockquote>
<p>एवं यो भक्तिं करोति, यद् गवादिकं भगवते दीयते, येन द्वार-भूतेन भक्तिः क्रियते, यस्मै श्री-भगवत्-प्रीणनार्थं दीयते, यस्माद् गवादिकात् पय-आदिकम् आदाय भगवते निवेद्यते, यस्मिन् देशादौ कुले वा कश्चिद् भक्तिम् अनुतिष्ठति, तेषाम् अपि कृतार्थत्वं पुराणेषु दृश्यते इति कारक-गतापि । एवं सार्वत्रिकत्वं साधितम् ।</p>
<p>सदातनत्वम् आह—सर्वदेति । तत्र सर्गादौ यथा—कालेन नष्टा प्रलये वाणीयं वेद-संज्ञिता [भा।पु। ११.१४.३] इत्य्-आदि, सर्ग-मध्ये बहुत्रैव ।</p>
<p>चतुर्विध-प्रलयेष्व् अपि—तत्रेमं क उपासीरन् क उ स्विद् अनुशेरते [भा।पु। ३.७.३७] इति विदुर-प्रश्ने ।</p>
<p>सर्वेषु युगेषु—</p>
<blockquote>
<p>कृते यद् ध्यायतो विष्णुं त्रेतायां यजतो मखैः ।<br>
द्वापरे परिचर्यायां कलौ तद् धरि-कीर्तनात् ॥ [भा।पु। १२.३.५२] इति ।</p>
</blockquote>
<p>किं बहुना ?—</p>
<blockquote>
<p>सा हानिस् तन् महच् छिद्रं स मोहः स च विभ्रमः ।<br>
यन्-मुहूर्तं क्षणं वापि वासुदेवो न चिन्त्यते ॥ इति वैष्णवे<sup id="fnref:117"><a href="#fn:117" class="footnote-ref" role="doc-noteref">117</a></sup> ।</p>
</blockquote>
<p>सर्वावस्थास्व् अपि—गर्भे श्री-नारद-कारित-श्रवणे प्रह्लादे प्रसिद्धम् । बाल्ये श्री-ध्रुवादिषु । यौवने श्रीमद्-अम्बरीषादिषु । वार्धक्ये धृतराष्ट्रादिषु । मरणेऽजामिलादिषु । स्वर्गितायां श्री-चित्रकेत्व्-आदिषु । नारकितायाम् अपि—</p>
<blockquote>
<p>यथा यथा हरेर् नाम कीर्तयन्ति स्म नारकाः ।<br>
तथा तथा हरौ भक्तिम् उद्वहन्तो दिवं ययुः ॥ [नृ।पु। ८.३१] इति श्री-नृसिंह-पुराणात् ।</p>
</blockquote>
<p>अत एवोक्तं दुर्वाससा—मुच्येत यन्-नाम्न्य् उदिते नारकोऽपि [भा।पु। ९.४.६२] इति । यथा—</p>
<blockquote>
<p>एतन् निर्विद्यमानानाम् इच्छताम् अकुतो-भयम् ।<br>
योगिनां नृप निर्णीतं हरेर् नामानुकीर्तनम् ॥ [भा।पु। २.१.११] इत्य् अत्रापि ।</p>
</blockquote>
<p>अथ तत्र तत्र व्यतिरेकोदाहरणानि च कियन्ति दर्श्यन्ते—</p>
<blockquote>
<p>किं वेदैः किम् उ शास्त्रैर् वा किं वा तीर्थ-निषेवणैः ।<br>
विष्णु-भक्ति-विहीनानां किं तपोभिः किम् अध्वरैः ॥ [ना।पु। १.३०.१११] इति ।<br>
किं तस्य बहुभिः शास्त्रैः किं तपोभिः किम् अध्वरैः ।<br>
वाजपेय-सहस्रैर् वा भक्तिर् यस्य जनार्दने ॥</p>
</blockquote>
<p>इति बृहन्-नारदीय-पाद्म-वचनादीनि ।</p>
<blockquote>
<p>तपस्विनो दान-परा यशस्विनो<br>
मनस्विनो मन्त्र-विदः सुमङ्गलाः ।<br>
क्षेमं न विन्दन्ति विना यद्-अर्पणं<br>
तस्मै सुभद्र-श्रवसे नमो नमः ॥ [भा।पु। २.४.१७]<br>
न यत्र वैकुण्ठ-कथा-सुधापगा<br>
न साधवो भागवतास् तदाश्रयाः ।<br>
न यत्र यज्ञेश-मखा महोत्सवाः<br>
सुरेश-लोकोऽपि न वै स सेव्यताम् ॥ [भा।पु। ५.१९.२४]<br>
ययाच आनम्य किरीट-कोटिभिः<br>
पादौ स्पृशन्न् अच्युतम् अर्थ-साधनम् ।<br>
सिद्धार्थ एतेन विगृह्यते महान्<br>
अहो सुराणां च तमो धिग् आठ्यताम् ॥ [भा।पु। १०.५९.४१]</p>
</blockquote>
<p>सालोक्य-सार्ष्टि-सालोक्य- [भा।पु। ३.२९.१३] इत्य्-आदि, नो दानं नो तपो नेज्या [भा।पु। ७.७.५२] इत्य्-आदि। नैष्कर्म्यम् अप्य् अच्युत-भाव-वर्जितम् [भा।पु। १.५.१२, १२.१२.५२] इत्य्-आदि । नात्यन्तिकं विगणयन्त्य् अपि ते [भा।पु। ३.१५.४८] इत्य्-आदि च ।</p>
<p>अथ सदा सर्वत्र यद् उपपद्यतेइत्य्-आदि योजनिकार्थो युगपद्, यथा—तस्मात् सर्वात्मना राजन् हरिः सर्वत्र सर्वदा [भा।पु। २.२.३६] इत्य्-आदि ।</p>
<p>अन्वय-व्यतिरेकाभ्यां सदा यद् उपपद्यते इत्य् अत्र, यथा—</p>
<blockquote>
<p>स्मर्तव्यः सततं विष्णुर् विस्मर्तव्यो न जातुचित् ।<br>
सर्वे विधि-निषेधाः स्युर् एतयोर् एव किङ्कराः ॥ [प।पु। ६.७१.१००]<sup id="fnref:118"><a href="#fn:118" class="footnote-ref" role="doc-noteref">118</a></sup> इति ।</p>
</blockquote>
<p>अन्वय-व्यतिरेकाभ्यां सदा सर्वत्र यद् उपपद्यते इति साकल्येऽपि, यथा—न ह्य् अतोऽन्यः शिवः पन्थाः [भा।पु। २.२.३३] इत्य् उपक्रम्य, तद्-उपसंहारे—</p>
<blockquote>
<p>तस्मात् सर्वात्मना राजन् हरिः सर्वत्र सर्वदा ।<br>
श्रोतव्यः कीर्तितव्यश् च स्मर्तव्यो भगवान् नॄणाम् ॥ [भा।पु। २.२.३६] इति ।</p>
</blockquote>
<p><strong>नॄणां</strong> जीवानां, इति नृ-गतिं विविच्य कवयः [भा।पु। १०.८७.१६] इतिवत् ।</p>
<p>एतद् उक्तं भवति—यत् कर्म तत् सन्न्यास-भोग-शरीर-प्राप्त्य्-अवधि  । योगः सिद्ध्य्-अवधिः । साङ्ख्यम् आत्म-ज्ञानावधि । ज्ञानं मोक्षावधि । तथा तथा तत्-तद्-योग्यतादिकानि च सर्वाणि । एवं-भूतेषु तेषु<sup id="fnref:119"><a href="#fn:119" class="footnote-ref" role="doc-noteref">119</a></sup> कर्मादिषु शास्त्रादि-व्यभिचारिता ज्ञेया । हरि-भक्तेस् तु <strong>अन्वय-व्यक्तिरेकाभ्यां सदा सर्वत्र</strong> तत्-तन्-महिमभिर् उपपन्नत्वात् तथा-भूतस्य रहस्यस्याङ्गत्वं युक्तम् । अतो रहस्याङ्गत्वेन च ज्ञान-रूपार्थान्तराच्छन्नतयैवेदम् उक्तम् इति ।</p>
<p>तद् एवं श्री-भागवतं सङ्क्षेपेणोपदेक्ष्यन्तं श्री-नारदं श्री-ब्रह्मापि तथैव सङ्कल्पं कारितवान्, यथा—</p>
<blockquote>
<p><strong>यथा हरौ भगवति नृणां भक्तिर् भविष्यति</strong><br>
<strong>सर्वात्मन्य् अखिलाधारे इति सङ्कल्प्य वर्णय ॥</strong> [भा।पु। २.७.५२]</p>
</blockquote>
<p><strong>भविष्यति</strong> अवश्यं भवेद् <strong>इति</strong> इमं प्रकारं, <strong>सङ्कल्प्य</strong> नियमेनाङ्गीकृत्य ।</p>
<p>॥ २.७ ॥ श्री-ब्रह्मा नारदम् ॥ ११५ ॥</p>
<p>[११६]</p>
<p>श्री-नारदेनापि तन् महा-पुराणाविर्भावनार्थं तथैवोपदिष्टम्—</p>
<blockquote>
<p><strong>अथो महा-भाग भवान् अमोघ-दृक्</strong><br>
<strong>शुचि-श्रवाः सत्य-रतो धृत-व्रतः ।</strong><br>
<strong>उरुक्रमस्याखिल-बन्ध-मुक्तये</strong><br>
<strong>समाधिनानुस्मर तद्-विचेष्टितम् ॥</strong> [भा।पु। १.५.१३]</p>
</blockquote>
<p><strong>अथो</strong> अतो नैष्कर्म्यम् अप्य् अच्युत-भाव-वर्जितम् [भा।पु। १.५.१२] इत्य्-आद्य्-उक्तेः कारणात् । अत्र विचेष्टितानुस्मरणेनाखण्डैव भक्तिर् लक्ष्यते ॥</p>
<p>[११७]</p>
<p>अन्ते च—</p>
<blockquote>
<p><strong>त्वम् अप्य् अदभ्र-श्रुत विश्रुतं विभोः</strong><br>
<strong>समाप्यते येन विदां बुभुत्सितम् ।</strong><br>
<strong>प्राख्याहि दुःखैर् मुहुर् अर्दितात्मनां</strong><br>
<strong>सङ्क्लेश-निर्वाणम् उशन्ति नान्यथा ॥</strong> [भा।पु। १.५.४०]</p>
</blockquote>
<p><strong>विदां</strong> विदुषाम् ॥</p>
<p>॥ १.५ ॥ श्री-नारदः श्री-व्यासम् ॥ ११६-११७ ॥</p>
<p>[११८]</p>
<p>श्री-व्यासोऽपि तन्-महा-पुराण-प्रचारणारम्भे भक्तिम् एव परम-श्रेयः-प्रदत्वेन समाधाव् अनुभूतवान् इति प्रथम-सन्दर्भे दर्शितं, भक्ति-योगेन मनसि [भा।पु। १.७.४] इत्य्-आदि-प्रकरणे ।</p>
<p>तथैव को लाभ[११.१९.३०] इति प्रश्नानन्तरं श्री-भगवतैव सम्मतम्—भगो मे [भा।पु। ११.१९.४०] इत्य्-आदौ,</p>
<p><strong>लाभो मद्-भक्तिर् उत्तमः</strong> [भा।पु। ११.१९.४०] इति ।</p>
<p>स्पष्टम् ॥</p>
<p>॥ ११.१९ ॥ श्री-भगवान् ॥ ११८ ॥</p>
<p>[११९]</p>
<p>अत एव स्वगतं विचारयति स्म—</p>
<blockquote>
<p><strong>किं वा भागवता धर्मा न प्रायेण निरूपिताः ।</strong><br>
<strong>प्रियाः परमहंसानां त एव ह्य् अच्युत-प्रियाः ॥</strong> [भा।पु। १.४.३१]</p>
</blockquote>
<p>स्पष्टम् ।</p>
<p>॥ १.४ ॥ श्री-व्यासः ॥ ११९ ॥</p>
<p>[१२०]</p>
<p>अशेषोपदेष्टुर् अपि तद्-उपदेशेनैव भगवतः परम उत्कर्ष उच्यते । यथा—</p>
<blockquote>
<p><strong>जितम् अजित तदा भवता</strong><br>
<strong>यदाह भागवतं धर्मम् अनवद्यम्</strong> [भा।पु। ६.१६.४०] इति।</p>
</blockquote>
<p><strong>जितम्</strong> इत्य् अत्र <strong>भवता</strong> इति ज्ञेयम् । <strong>आह</strong> इत्य् अत्र भवान्<sup id="fnref:120"><a href="#fn:120" class="footnote-ref" role="doc-noteref">120</a></sup> इति ॥</p>
<p>॥ ६.१६ ॥ चित्रकेतुः श्री-सङ्कर्षणम् ॥ १२० ॥</p>
<p>[१२१]</p>
<p>तद् एवं भक्तेर् एवाभिधेयत्वं स्थितम् । तत्र यद् बहुत्र कर्मादि-मिश्रत्वेन तद्-धर्म उपदिश्यते, तत् तु तत्-तन्-मार्ग-निष्ठान् भक्ति-सम्बन्धेन कृतार्थयितुं, तान् एव कांश्चिद् भक्त्य्-आस्वादनेन शुद्धायाम् एव भक्तौ प्रवर्तयितुं चेति ज्ञेयम् ।</p>
<p>पुनश् च सर्वत्र तस्या एवाभिधेयत्वं वक्तुं तदीयो महिमा पूर्वत्र व्याख्यातोऽपि क्रमेण व्याख्यायते । सर्वैर् एव विशेषतो भक्तैर् अन्यत् तु<sup id="fnref:121"><a href="#fn:121" class="footnote-ref" role="doc-noteref">121</a></sup> न कर्तव्यम् इत्य् अभिप्रायेण तत्र तस्याः परम-धर्मत्वं, सर्व-काम-प्रदत्वं च—एतावान् एव लोकेऽस्मिन् [भा।पु। ६.३.२२] इत्य्-आदौ, अकामः सर्व-कामो वा [भा।पु। २.३.१०] इत्य्-आदौ, सर्वासाम् अपि सिद्धीनां [भा।पु। १०.८१.१६, अनु। ९७] इत्य्-आदौ च दर्शितम् एव । स्कान्दे च श्री-सनत्-कुमार-मार्कण्डेय-संवादे—</p>
<blockquote>
<p>विशिष्टः सर्व-धर्माणां धर्मो विष्ण्व्-अर्चनं नृणाम् ।<br>
सर्व-यज्ञ-तपो-होम-तीर्थ-स्नानैश् च यत् फलम् ॥<br>
तत्फलं कोटि-गुणितं विष्णुं सम्पूज्य चाप्नुयात् ।<br>
तस्मात् सर्व-प्रयत्नेन नारायणम् इहार्चयेत् ॥</p>
</blockquote>
<p>तत्रैव ब्रह्म-नारद-संवादे च—<sup id="fnref:122"><a href="#fn:122" class="footnote-ref" role="doc-noteref">122</a></sup></p>
<blockquote>
<p>अश्वमेध-सहस्राणां सहस्रं यः करोति वै ।<br>
न तत् फलम् अवाप्नोति मद्-भक्तैर् यद् अवाप्यते ॥ इति ।</p>
</blockquote>
<p>अशुभघ्नत्वम् अपि—सध्रीचीनो ह्य् अयं लोके पन्थाः क्षेमोऽकुतोभयः [भा।पु। ६.१.१७] इत्य्-आदौ दर्शितम् [९३] । टीका च—अतो न ज्ञान-मार्ग इवासहायता-निमित्तं भयं, नापि कर्म-मार्गवन्मत्सरादि-युक्तेभ्यो भयम् इति भावः इत्य् एषा ।</p>
<p>तथा च स्कान्दे द्वारका-माहात्म्ये परमेश्वर-वाक्यम्—</p>
<blockquote>
<p>मद्-भक्तिं वहतां पुंसाम् इह लोके परेऽपि वा ।<br>
नाशुभं विद्यते लोके कुल-कोटिं नयेद् दिवम् ॥ इति ।</p>
</blockquote>
<p>श्री-विष्णु-पुराणे—</p>
<blockquote>
<p>स्मृते सकल-कल्याण-भाजनं यत्र जायते ।<br>
पुरुषं तम् अजं नित्यं व्रजामि शरणं हरिम् ॥ [वि।पु। ५.१७.१७]</p>
</blockquote>
<p>सर्वान्तराय-निवारकत्वम् आहुः—</p>
<blockquote>
<p><strong>तथा न ते माधव तावकाः क्वचिद्</strong><br>
<strong>भ्रश्यन्ति मार्गात् त्वयि बद्ध-सौहृदाः ।</strong><br>
<strong>त्वयाभिगुप्ता विचरन्ति निर्भया</strong><br>
<strong>विनायकानीकप-मूर्धसु प्रभो ॥</strong> [भा।पु। १०.२.३३]</p>
</blockquote>
<p>पूर्वं येऽन्येऽरविन्दाक्ष [भा।पु। १०.२.३२]<sup id="fnref:123"><a href="#fn:123" class="footnote-ref" role="doc-noteref">123</a></sup> इत्य्-आदिना मुक्तानाम् अपि भगवद्-अनादरेण पारमार्थिको भ्रंश उक्तः । भक्तानां स नास्तीत्य् आहुः—तथेति । यथा पूर्वं आरूढ-परम-पदत्वावस्थातोऽपि भ्रश्यन्ति, <strong>तथातावकामार्गात्</strong> साधनावस्थातोऽपि <strong>न भ्रश्यन्ति,</strong> किम् उत मृग्यात् त्वत्तैत्य् अर्थः, श्री-वृत्र-गजेन्द्र-भरतादीनां सज्-जन्मतो भ्रंशेऽपि भक्ति-वासनानुगति-दर्शनात् । [वासना-भाष्ये च]—</p>
<blockquote>
<p>मुक्ता अपि प्रपद्यन्ते पुनः संसार-वासनाम् ।<br>
यद्य् अचिन्त्य-महा-शक्तौ भगवत्य् अपराधिनः ॥</p>
</blockquote>
<p>इति तेषां तु पुनः संसार-वासनानुगतेः । [यद् वा, येन निःसन्देहत्वादि-रूपेण प्रकारेण येऽन्येऽरविन्दाक्ष [१०.२.३२] इत्य्-आदि-रूपैतत्-पद्य-पूर्व-पद्योक्ता बहिर्मुखा भ्रश्यन्ति, तेनैव निःसन्देहत्वादि-रूपेण प्रकारेण तावका न भ्रश्यन्ति, तद्-भ्रंश-तद्-भ्रंशाभावयोर् उभयोर् अपि निःसन्देहत्वादि-रूप-प्रकारेणैव सम इत्य् अर्थः ।]<sup id="fnref:124"><a href="#fn:124" class="footnote-ref" role="doc-noteref">124</a></sup></p>
<p>यतस् <strong>त्वयि बद्ध-सौहृदाः</strong> । सौहृदम् अत्र श्रद्धा । <strong>मार्गाद्</strong> इति साधकत्व-प्रतीतेर् एव । त्वद्-बद्ध-सौहृदत्वाद् एव <strong>त्वया</strong> इत्य्-आदि । तथोक्तं त्वां सेवतां सुर-कृताः [भा।पु। ११.४.१०] इत्य्-आदौ । धावन् निमील्य वा नेत्रे न स्खलेन् न पतेत् [भा।पु। ११.२.३५] इत्य्-आदौ च ।</p>
<p>॥ १०.२ ॥ श्री-ब्रह्मादयः श्री-भगवन्तम् ॥ १२१ ॥</p>
<p>[१२२]</p>
<p>तथा—</p>
<blockquote>
<p><strong>न वै जातु मृषैव स्यात् प्रजाध्यक्ष मद्-अर्हणम् ।</strong><br>
<strong>भवद्-विधेष्व् अतितरां मयि सङ्गृभितात्मनाम् ॥</strong> [भा।पु। ३.२१.२४]</p>
</blockquote>
<p><strong>मयि संगृभितः</strong> संगृहीतो बद्ध <strong>आत्मा</strong> येषाम् । तथा बाध्यमानोऽपि [भा।पु। ११.१४.१८] इत्य्-आदिकम् अत्रोदाहरणीयम् । अत्र प्रायो बाध्यमानत्वं कदाचित् कदाचित् तद्-ध्यानादित आकृष्यमाणत्वम् अवगम्यते<sup id="fnref:125"><a href="#fn:125" class="footnote-ref" role="doc-noteref">125</a></sup> । तथाप्य् अनभिभूतत्वं, वेद दुःखात्मकान् कामान् परित्यागेऽप्य् अनीश्वरः [भा।पु। ११.२०.२७] इत्य्-आदि-न्यायेन । तत्रापि भगवन्तं प्रति निज-दैन्यादि-निवेदनादिना<sup id="fnref:126"><a href="#fn:126" class="footnote-ref" role="doc-noteref">126</a></sup> भक्तेर् एवानुवृत्तिर् इति ज्ञेयम् ॥</p>
<p>॥ ३.२१ ॥ श्री-शुक्लः<sup id="fnref:127"><a href="#fn:127" class="footnote-ref" role="doc-noteref">127</a></sup> कर्दमम् ॥ १२२ ॥</p>
<p>[१२३]</p>
<p>दुष्ट-जीवादि-भय-निवारकत्वम् आह—</p>
<blockquote>
<p><strong>दिग्-गजैर् दन्दशूकेन्द्रैर् अभिचारावपातनैः ।</strong><br>
<strong>मायाभिः सन्निरोधैश् च गर-दानैर् अभोजनैः ॥</strong><br>
<strong>हिम-वाय्व्-अग्नि-सलिलैः पर्वताक्रमणैर् अपि ।</strong><br>
<strong>न शशाक यदा हन्तुम् अपापम् असुरः सुतम् ॥</strong></p>
</blockquote>
<p><strong>चिन्तां दीर्घतमां प्राप्तस् तत्कर्तुं नाभ्यपद्यत ।</strong> [भा।७.५.४३-४५]</p>
<p>अत्र दन्ता गजानां कुलिशाग्र-निष्ठुराः [वि।पु। १.१७.४४] इत्य्-आदिकं वैष्णव-वचन-जातम् अनुसन्धेयम् । न यत्र श्रवणादीनि [भा।पु। १०.६.३] इत्य्-आदिकं च । यथा बृहन्-नारदीये—</p>
<blockquote>
<p>यत्र पूजा-परो विष्णोर् वह्निस् तत्र न बाधते ।<br>
राजा वा तस्करो वापि व्याधयश् च न सन्ति हि ॥<br>
प्रेताः पिशाचाः कूष्माण्ड-ग्रहा बाल-ग्रहास् तथा ।<br>
डाकिन्यो राक्षसाश् चैव न बाधन्तेऽच्युतार्चकम् ॥ [ना।प। १.१०.८-९] इति ॥</p>
</blockquote>
<p>॥ ७.५ ॥ श्री-नारदः श्री-युधिष्ठिरम् ॥ १२३ ॥</p>
<p>[१२४]</p>
<p>तथा—</p>
<blockquote>
<p><strong>शारीरा मानसा दिव्या वैयासे ये च मानुषाः ।</strong><br>
<strong>भौतिकाश् च कथं क्लेशा बाधन्ते हरि-संश्रयम् ॥</strong> [भा।पु। ३.२२.३७]</p>
</blockquote>
<p>एवम् अप्य् उक्तं गारुडे—</p>
<blockquote>
<p>न च दुर्वाससः शापो वज्रं चापि शचीपतेः ।<br>
हन्तुं समर्थं पुरुषं हृदिस्थे मधुसूदने ॥ [ग।पु। १.२३४.३३] इति ।</p>
</blockquote>
<p>॥ ३.२२ ॥ श्री-मैत्रेयो विदुरम् ॥ १२४ ॥</p>
<p>[१२५]</p>
<p>अथ पापघ्नत्वे तावद् अप्रारब्ध-पापघ्नत्वम् आह—</p>
<blockquote>
<p><strong>यथाग्निः सुसमिद्धार्चिः करोत्य् एधांसि भस्मसात् ।</strong><br>
<strong>तथा मद्-विषया भक्तिर् उद्धवैनांसि कृत्स्नशः ॥</strong> [भा।पु। ११.१४.१९]</p>
</blockquote>
<p>टीका च—पाकाद्य्-अर्थं प्रज्वालितोऽ<strong>ग्निर् यथा</strong> काष्ठानि भस्मीकरोति, तथा रागादिनापि<sup id="fnref:128"><a href="#fn:128" class="footnote-ref" role="doc-noteref">128</a></sup> कथञ्चिन् <strong>मद्-विषया भक्तिः</strong> समस्त-पापानीति । भगवान् अपि स्व-भक्ति-महिमाश्चर्येण सम्बोधयति—अहो <strong>उद्धव</strong>! विस्मयं शृणु ॥ इत्य् एषा ।</p>
<p>[अत्र दृष्टान्ते सुसमिद्धार्चिः इतिवद् दार्ष्टान्तिके सुदृढा इत्य्-आद्य्-अनुक्तेः, अदृढापि इत्य्-आदि उन्नीयते । अत्रैव <strong>कृत्स्नशः</strong> इत्य् उक्तम् ।]<sup id="fnref:129"><a href="#fn:129" class="footnote-ref" role="doc-noteref">129</a></sup></p>
<p>पाद्म-पाताल-खण्ड-स्थ-वैशाख्य-माहात्म्ये च—</p>
<blockquote>
<p>यथाग्निः सुसमिद्धार्चिः करोत्य् एधांसि भस्मसात् ।<br>
पापानि भगवद्-भक्तिस् तथा दहति तत्-क्षणात् ॥ [प।पु। ५.८५.३१] इति ।</p>
</blockquote>
<p>यद्यपि हरिर् इत्य् अवशेनापि पुमान् नार्हति यातनाम् [भा।पु। ६.२.१५] इत्य्-आदौ लिङ्-आदि-प्रत्यय-विरहेऽपि, पूषाप्रपिष्ट-भागः, यद् आग्नेयोऽष्टाकपालो भवति [यजुर्-वेद] इत्य्-आदिवद् विधित्वम् अस्ति,</p>
<blockquote>
<p>तस्माद् भारत सर्वात्मा भगवान् ईश्वरो हरिः ।<br>
श्रोतव्यः कीर्तितव्यश् च स्मर्तव्यश् चेच्छताभयम् ॥ [भा।पु। २.१.५]</p>
</blockquote>
<p>इत्य्-आदौ साक्षाद् विधित्व-श्रवणम् अप्य् अस्ति, <strong>तस्माद्</strong> इति हेतु-निर्देशश् चाकरणे दोषं क्रोडीकरोति, तथापि विधि-सापेक्षेयं न भवतीति तथाभूत-स्वभावाग्नि-लक्षण-वस्तु-दृष्टान्तेन सूचितम् ।</p>
<p>अत एव यान् आस्थाय नरो राजन् [भा।पु। ११.२.३५] इत्य्-आदिकम् अपि दृश्यते । <strong>सुसमिद्धार्चिर्</strong> इत्य् अनेन साधनान्तर-सापेक्षत्वम् अशक्य-साध्यत्वं विलम्बितत्वं च निराकृतम् । तद् एव व्यक्तं पाद्मात्_तत्-क्षणात्_ इति ॥</p>
<p>॥ ११.१४ ॥ श्री-भगवान् ॥ १२५ ॥</p>
<p>[१२६]</p>
<p>तथा च—</p>
<blockquote>
<p><strong>केचित् केवलया भक्त्या वासुदेव-परायणाः ।</strong><br>
<strong>अघं धुन्वन्ति कार्त्स्न्येन नीहारम् इव भास्करः ॥</strong> [भा।पु। ६.१.१५]</p>
</blockquote>
<p>टीका च—<strong>केचिद्</strong> इत्य् अनेनैवम्भूता भक्ति-प्रधाना विरला इति दर्शयति । <strong>केवलया</strong> तप-आदि-निरपेक्षया <strong>वासुदेव-परायणा</strong> इति नाधिकारि-विशेषणम् एतत्, किन्तु अन्येषाम् अश्रद्धया तत्राप्रवृत्तेर्<sup id="fnref:130"><a href="#fn:130" class="footnote-ref" role="doc-noteref">130</a></sup> अर्थात् तेष्व् एव पर्यवसानाद् अनुवाद-मात्रम् ॥ इत्य् एषा ।</p>
<p>अत्र <strong>भास्करो</strong>ऽपि केवलेन स्व-रश्मिना स्व-भावत एव <strong>नीहारं</strong> निःशेषं <strong>धुनोति</strong> । न तद्-अर्थं प्रयत्नतः, तथा <strong>वासुदेव-परायणा</strong> अपि <strong>भक्त्या</strong> इति ज्ञेयम् ॥</p>
<p>[१२७]</p>
<p>किं च—</p>
<blockquote>
<p><strong>न तथा ह्य् अघवान् राजन् पूयेत तप-आदिभिः ।</strong><br>
<strong>यथा कृष्णार्पित-प्राणस् तत्-पुरुष-निषेवया ॥</strong> [भा।पु। ६.१.१६]</p>
</blockquote>
<p>टीका च—एतच् च ज्ञान-मार्गाद् अपि श्रेष्ठम् इत्य् आह—<strong>न तथा पूयेत</strong> शुध्येत् । <strong>तत्-पुरुष-निषेवया</strong> कृष्णे अर्पिताः प्राणा येन ॥ इत्य् एषा ।</p>
<p>अत्र प्रायश्चित्तं विमर्शनम् [भा।पु। ६.१.१०] इति ज्ञानस्यापि प्रायश्चित्तत्वं पूर्वम् उक्तम् । अत एव टीकोक्तम् <em>एतच् च</em> इत्य्-आदि । तदाऋतम्भर-ध्यान-निवारिताघः<sup id="fnref:131"><a href="#fn:131" class="footnote-ref" role="doc-noteref">131</a></sup> [भा।पु। ६.१३.१३] इत्य्-आद्य्-उक्त्या, भगवद्-ध्यान-निवारित-वृत्र-हत्या-पापस्येन्द्रस्य तं च [भा।पु। ६.१३.१४] इत्य्-आदौ पुनर् अश्वमेध-विधानं साधारण-लोके पाप-प्रसिद्धेर् एव निवारणार्थम् इति ज्ञेयम् ।</p>
<p>ननु कथं तदानीम् अप्य् आविर्भूत-भगवत्-प्रेमत्वात् परम-भागवतस्य वृत्रस्य हत्या भगवद्-आराधनेनापि गच्छतु ? महद्-अपराध-मात्रम् अपि भोगैक-नाश्यं तत्-प्रसाद-नाश्यं वेति मतम् । उच्यते—तथापि भगवत्-प्रेरणया तत्र प्रवृत्तस्येन्द्रस्य न तादृशो दोष इति तद्-आराधनम् एवात्र प्रायश्चित्तं विहितम् । श्री-भगवतापि तद्-आसुर-भव-निवारणायैव तथोपदिष्टम् इत्य् अनवद्यम् ॥</p>
<p>॥ ६.१ ॥ श्री-शुकः ॥ १२६-१२७ ॥</p>
<p>[१२८]</p>
<p>क्वचित् प्रारब्ध-पाप-हारित्वम् अप्य् आह द्वाभ्याम्—</p>
<blockquote>
<p><strong>यन्-नाम-धेय-श्रवणानुकीर्तनाद्</strong><br>
<strong>यत्-प्रह्वणाद् यत्-स्मरणाद् अपि क्वचित् ।</strong><br>
<strong>श्वादोऽपि सद्यः सवनाय कल्पते</strong><br>
<strong>कुतः पुनस् ते भगवन् नु दर्शनात् ॥</strong><br>
<strong>अहो बत श्व-पचोऽतो गरीयान्</strong><br>
<strong>यज्-जिह्वाग्रे वर्तते नाम तुभ्यम् ।</strong><br>
<strong>तेपुस् तपस् ते जुहुवुः सस्नुर् आर्या</strong><br>
<strong>ब्रह्मानूचुर् नाम गृणन्ति ये ते ॥</strong> [भा।पु। ३.३३.६-७]</p>
</blockquote>
<p>[टीका च—यन्-नामधेयस्य श्रवणम् अनुकीर्तनं च तस्मात् । क्वचित् कदाचिद् अपि । श्वानम् अत्तीति श्वादः श्वपचः, सोऽपि सवनाय कल्पते योग्यो भवति ॥]<sup id="fnref:132"><a href="#fn:132" class="footnote-ref" role="doc-noteref">132</a></sup></p>
<p>श्वादत्वम् अत्र श्व-भक्षक-जाति-विशेषत्वम् एव । श्वानम् अत्तीति निरुक्तौ वर्तमान-प्रयोगात्, क्रव्यादवत् तच्-छीलत्व-प्राप्तेः । कादाचित्क-भक्षणे प्रायश्चित्त-विवक्षायां त्व् अतीत-प्रयोगः क्रियेत । &ldquo;रूढिर् योगम् अपहरति&rdquo; इति न्यायेन च तद् विरुध्यते । अत एव श्वपच इति तैर् व्याख्यातम् । <strong>सवनं</strong> चात्र सोम-याग उच्यते । ततश् चास्य भगवन्-नाम-श्रवणाद्य्-एकतरात् सद्य एव सवन-योग्यता-प्रतिकूल-दुर्जातित्व-प्रारम्भक-प्रारब्ध-पाप-नाशः प्रतिपद्यते । तस्माद् [उद्धवं प्रति श्री-भगवता चोक्तम्]—भक्तिः<sup id="fnref:133"><a href="#fn:133" class="footnote-ref" role="doc-noteref">133</a></sup> पुनाति मन्-निष्ठा श्वपाकान् अपि सम्भवात् [भा।पु। ११.१४.२१] इति कैमुत्यार्थम् एव प्रोक्तम् इत्य् आयाति ।</p>
<p>किन्तु योग्यत्वम् अत्र श्वपचत्व-प्रापक-प्रारब्ध-पाप-विच्छिन्नत्व-मात्रम् उच्यते । सवनार्थं तु गुणान्तराधानम् अपेक्षत एव, ब्राह्मण-कुमाराणां शौक्रे जन्मनि योग्यत्वे सत्य् अपि सावित्र-दैक्ष-जन्मापेक्षावत् । सावित्रादि-जन्म-निमित्त-सवन-सद्-आचार-प्राप्तेर्<sup id="fnref:134"><a href="#fn:134" class="footnote-ref" role="doc-noteref">134</a></sup> इति सवने प्रवृत्तिर् नास्य युज्यते । तस्मात् पूज्यत्व-मात्रे तात्पर्यम् इत्य् अभिप्रेत्य टीका-कृद्भिर् अप्य् उक्तम्—अनेन पूज्यत्वं लक्ष्यत इति । तथापि [जाति-दोष-हरत्वेन]<sup id="fnref:135"><a href="#fn:135" class="footnote-ref" role="doc-noteref">135</a></sup> प्रारब्ध-हारित्वं तु व्यक्तम् एवायातम् ।<sup id="fnref:136"><a href="#fn:136" class="footnote-ref" role="doc-noteref">136</a></sup></p>
<p>[द्वितीय-श्लोकस्य] टीका च—तद् उपपादयति—<strong>अहो बत</strong> आश्चर्ये, यस्य <strong>जिह्वाग्रे</strong> तव <strong>नाम वर्तते</strong> स<strong>श्वपचोऽपि</strong> । <strong>अतोऽ</strong>स्माद् एव हेतोर् <strong>गरीयान् ।यद्</strong> यस्माद् <strong>वर्तत,</strong> अत इति वा । कुतः ? इत्य् अत आह—<strong>त</strong> एव <strong>तपस् तेपुः</strong>इत्य्-आदिका, त्वन्-<strong>नाम</strong>-कीर्तने <strong>तप</strong>-आद्य्-अन्तर्-भूतं, ततस् ते पुण्यतमा इत्य् अर्थः॥ इत्य् अन्ता ।<sup id="fnref:137"><a href="#fn:137" class="footnote-ref" role="doc-noteref">137</a></sup></p>
<p>एवं प्रारब्ध-हेतु-व्याध्य्-आदि-हरत्वं च स्कान्दे—</p>
<blockquote>
<p>आधयो व्याधयो यस्य स्मरणान् नाम-कीर्तनात् ।<br>
तद् एव विलयं यान्ति तम् अनन्तं नमाम्य् अहम् ॥ इति ।</p>
</blockquote>
<p>उक्तं च नाम-कौमुद्याम्—प्रारब्ध-पाप-हरत्वं च क्वचिद् उपासकेच्छा-वशात् इति ।</p>
<p>॥ ३.३३ ॥ श्री-देवहूतिः ॥ १२८ ॥</p>
<p>[१२९]</p>
<p>तद्-वासना-हारित्वम् आह—</p>
<blockquote>
<p><strong>तैस् तान्य् अघानि पूयन्ते तपो-दान-व्रतादिभिः ।</strong><br>
<strong>नाधर्मजं तद्-धृदयं तद् अपीशाङ्घ्रि-सेवया ॥</strong> [भा।पु। ६.२.१७]</p>
</blockquote>
<p>अधर्माज् जातं <strong>तेषाम्</strong> अघानां <strong>हृदयं</strong> संस्काराख्यं न शुद्ध्यति । तद् अपीशाङ्घ्रि-सेवया शुद्ध्यतीत्य् अर्थः । पाद्मे च—</p>
<blockquote>
<p>अप्रारब्ध-फलं पापं कूटं बीजं फलोन्मुखम् ।<br>
क्रमेणैव प्रलीयेत विष्णु-भक्ति-रतात्मनाम् ॥ इति ।</p>
</blockquote>
<p><em>अप्रारब्ध-फलं</em> वक्ष्यमाणेभ्योऽन्यत् । <em>कूटं</em> बीजत्वोन्मुखम्। <em>बीजं</em> प्रारब्धोन्-मुखम्। <em>फलोन्मुखं</em> प्रारब्धम् इत्य् अर्थः ॥</p>
<p>॥ ६.२ ॥ श्री-विष्णु-दूता यम-दूतान् ॥ १२९ ॥</p>
<p>[१३०]</p>
<p>अविद्या-हरत्वम् आह—</p>
<blockquote>
<p><strong>त्वं प्रत्यग्-आत्मनि तदा भगवत्य् अनन्त</strong><br>
<strong>आनन्द-मात्र उपपन्न-समस्त-शक्तौ ।</strong><br>
<strong>भक्तिं विधाय परमां शनकैर् अविद्या-</strong><br>
<strong>ग्रन्थिं बिभेत्स्यसि ममाहम् इति प्ररूढम् ॥</strong> [भा।पु। ४.११.३०]</p>
</blockquote>
<p>तथा च पाद्मे—</p>
<blockquote>
<p>कृतानुयात्रा-विद्याभिर् हरि-भक्तिर् अनुत्तमा ।<br>
अविद्यां निर्दहत्य् आशु दाव-ज्वालेव पन्नगीम् ॥ इति ।</p>
</blockquote>
<p>॥ ४.११ ॥ श्री-मनुर् ध्रुवम् ॥ १३० ॥</p>
<p>[१३१]</p>
<p>सर्व-प्रीणन-हेतुत्वम् उक्तम्—यथा तरोर् मूल-निषेचनेन [भा।पु। ४.३१.१२] इत्य्-आदिना । तथाह—</p>
<blockquote>
<p><strong>सुरुचिस् तं समुत्थाप्यपादावनतम् अर्भकम् ।</strong></p>
</blockquote>
<p><strong>परिष्वज्याह जीवेति बाष्प-गद्गदया गिरा ।</strong></p>
<blockquote>
<p><strong>यस्य प्रसन्नो भगवान् गुणैर् मैत्र्य्-आदिभिर् हरिः ।</strong><br>
<strong>तस्मै नमन्ति भूतानि निम्नम् आप इव स्वयम् ॥</strong> [भा।पु। ४.९.४६-४७]</p>
</blockquote>
<p><strong>सुरुचिर्</strong> निज-विद्वेषिणी मातुः सपत्न्य् अपि तं भगवद्-आराधनत आगतं श्री-ध्रुवम् । यथा पाद्मे—</p>
<blockquote>
<p>येनार्चितो हरिस् तेन तर्पितानि जगन्त्य् अपि ।<br>
रज्यन्ति जन्तवस् तत्र जन्गमाः स्थावरा अपि ॥ इति ।</p>
</blockquote>
<p>॥ ४.९ ॥ श्री-मैत्रेयः ॥ १३१ ॥</p>
<p>[१३२]</p>
<p>ज्ञान-वैराग्यादि-सद्-गुण-हेतुत्वम् उक्तं—यस्यास्ति भक्तिर् भगवत्य् अकिञ्चना [भा।पु। ५.१८.१२] इत्य्-आदिना ।</p>
<p>स्वर्गापवर्ग-भगवद्-धामादि-सर्वानन्द-हेतुत्वम् अप्य् उक्तं, यत् कर्मभिर् यत् तपसा [भा।पु। ११.२०.३२] इत्य्-आदिना । स्वतः परम-सुख-दानेन कर्मादि-ज्ञानानन्त-साधन-साध्य-वस्तूनां हेयत्व-कारिताम् आह—</p>
<blockquote>
<p><strong>न पारमेष्ठ्यं न महेन्द्र-धिष्ण्यं</strong><br>
<strong>न सार्वभौमं न रसाधिपत्यम् ।</strong><br>
<strong>न योग-सिद्धीर् अपुनर्-भवं वा</strong><br>
<strong>मय्य् अर्पितात्मेच्छति मद् विनान्यत् ॥</strong> [भा।पु। ११.१४.१४]</p>
</blockquote>
<p><strong>रसाधिपत्यं</strong> पातालादि-स्वामित्वम् । <strong>अपुनर्भवं</strong> ब्रह्म-कैवल्य-रूपं मोक्षम् । किं बहुना, यत् किञ्चिद् अपि साध्य-जातं, तत् सर्वं <strong>नेच्छत्य्</strong> एव, किन्तु <strong>मद्</strong> मां <strong>विना</strong> तादृश-भक्ति-साध्यं माम् एव सर्व-पुरुषार्थाधिकम् इच्छतीत्य् अर्थः । <strong>मय्य् अर्पितात्मा</strong> कृतात्म-निवेदनः ॥</p>
<p>॥ ११.१४ ॥ श्री-भगवान् ॥ १३२ ॥</p>
<p>[१३३]</p>
<p>अथ साक्षाद् भक्तेर् निर्गुणत्वं वक्तुं भगवद्-अर्पित-कर्मारभ्य सर्वेषां कर्मणां तावत् सगुणत्वम् आहैकेन—</p>
<blockquote>
<p><strong>मद्-अर्पणं निष्फलं वा सात्त्विकं निज-कर्म तत् ।</strong><br>
<strong>राजसं फल-सङ्कल्पं हिंसा-प्रायादि तामसम् ॥</strong> [भा।पु। ११.२५.२३]</p>
</blockquote>
<p>मयि <strong>अर्पणं</strong> यस्य मद्-अर्पितम् इत्य् अर्थः । <strong>निष्फलं</strong> निष्कामम् । <strong>फलं सङ्कल्प्यते</strong> यस्मिन् तत् । <strong>आदि</strong>-शब्दाद् दम्भ-मात्सर्यादिभिः कृतम् ॥</p>
<p>[१३४]</p>
<p>अथानुष्ठानान्तराणां त्रिगुणान्तर्गतत्वं वदन् चतुर्थ-कक्षायां साक्षाद्-भक्तेर् निर्गुणत्वम् आह चतुःषु—</p>
<blockquote>
<p><strong>कैवल्यं सात्त्विकं ज्ञानं रजो वैकल्पिकं तु यत् ।</strong><br>
<strong>प्राकृतं तामसं ज्ञानं मन्-निष्ठं निर्गुणं स्मृतम् ॥</strong><br>
[भा।पु। ११.२५.२४]</p>
</blockquote>
<p><strong>प्राकृतं</strong> बाल-मूकादि-ज्ञान-तुल्यम् । <strong>वैकल्पिकं</strong> देहादि-विषयं यत् तद् <strong>रजो</strong> राजसम् । केवलस्य निर्विशेषस्य ब्रह्मणः शुद्ध-जीवाभेदेन ज्ञानं <strong>कैवल्यं</strong>, त्वं-पदार्थ-मात्र-ज्ञानस्य केवलत्वानुपपत्तिः, तत्-पदार्थ-ज्ञान-सापेक्षत्वात् । सत्त्व-युक्ते हि चित्ते प्रथमतः शुद्धं सूक्ष्मं जीव-चैतन्यं प्रकाशते । ततश् चिद्-एकाकारत्वाभेदेन तस्मिन् शुद्धं पूर्णं ब्रह्म-चैतन्यम् अप्य् अनुभूयते । ततः सत्त्व-गुणस्यैव तत्र कारणता-प्राचुर्यात् सात्त्विकत्वम् । तथा च श्री-गीतोपनिषदः—सत्त्वात् सञ्जायते ज्ञानं [गीता १४.१७] इति ।</p>
<p>भगवज्-ज्ञानस्य तु—</p>
<blockquote>
<p>देवानां शुद्ध-सत्त्वानाम् ऋषीणां चामलात्मनाम् ।<br>
भक्तिर् मुकुन्द-चरणे न प्रायेणोपजायते ॥ [भा।पु। ६.१४.२]<br>
मुक्तानाम् अपि सिद्धानां नारायण-परायणः<br>
सुदुर्लभः प्रशान्तात्मा कोटिष्व् अपि महामुने ॥ [भा।पु। ६.१४.५]</p>
</blockquote>
<p>इत्य्-आद्य्-उक्त्या सत्त्वादि-सद्-भावेऽप्य् अभावात्—</p>
<blockquote>
<p>रजस्-तमः-स्वभावस्य ब्रह्मन् वृत्रस्य पाप्मनः ।<br>
नारायणे भगवति कथम् आसीद् दृढा मतिः ॥ [भा।पु। ६.१४.१]</p>
</blockquote>
<p>इत्य्-उक्त्या तद्-अभावेऽपि वृत्रासुरस्य सद्-भावान् न तत्-कारणत्वम्, किन्तु तद्-उत्तरत्वेन तस्य पूर्व-जन्मनि नारदादि-सङ्ग-वर्णनया ।</p>
<blockquote>
<p>नैषां मतिस् तावद् उरुक्रमाङ्घ्रिं<br>
स्पृशत्य् अनर्थापगमो यद्-अर्थः ।<br>
महीयसां पाद-रजो-ऽभिषेकं<br>
निष्किञ्चनानां न वृणीत यावत् ॥ [भा।पु। ७.५.३२]</p>
</blockquote>
<p>इत्य् उक्त्या च भगवत्-कृपा-परिमल-पात्र-भूतस्य श्रीमतो महतः सङ्ग एव कारणम् । तत्-सङ्गश् च—</p>
<blockquote>
<p>तुलयाम लवेनापि न स्वर्गं नापुनर्-भवम् ।<br>
भगवत्-सङ्गि-सङ्गस्य मर्त्यानां किम् उताशिषः ॥ [भा।पु। १.१८.१३, ४.३०.३३]</p>
</blockquote>
<p>इत्य् उक्त्या निर्गुणावस्थातोऽप्य् अधिकत्वात् परम-निर्गुण एव । सप्तमस्य च प्रथमे च—समः प्रियः सुहृद् ब्रह्मन् [भा।पु। ७.१.१] इत्य्-आदौ स-गुणे देवादौ तस्य कृपा वास्तवी न भवति, किन्तु श्रीमत्-प्रह्लादादिष्व् एवेति प्रतिपादनान् महतां निर्गुणत्वाभिव्यक्त्या तत्-सङ्गस्यापि निर्गुणत्वं व्यक्तम् । तथा भक्तेर् अपि गुण-सङ्ग-निर्धूननानन्तरं चानुवृत्तिः श्रूयते । यद् उक्तम् उद्धवं प्रति श्री-भगवता—</p>
<blockquote>
<p>तस्माद् देहम् इमं लब्ध्वा ज्ञान-विज्ञान-सम्भवम् ।<br>
गुण-सङ्गं विनिर्धूय मां भजन्तु विचक्षणाः ॥ [भा।पु। ११.२५.३३] इति ।</p>
</blockquote>
<p>परमेश्वर-ज्ञानस्य नैर्गुण्य-हेतुत्वेन निर्गुणत्वोक्तिस् तु लक्षणा-मय-कष्ट-कल्पना । तथा कैवल्य-ज्ञानस्यापि नैर्गुण्य-हेतुत्वाद् अवैशिष्ट्येनोदाहरण-भेदाप्रवृत्तिश् च स्यात् । तस्मात् स्वत एव निर्गुणं भगवज्-ज्ञानम् । अत एव—</p>
<blockquote>
<p>सात्त्विकं सुखम् आत्मोत्थं विषयोत्थं तु राजसम् ।<br>
तामसं मोह-दैन्योत्थं निर्गुणं मद्-अपाश्रयम् ॥ [भा।पु। ११.२५.२९]</p>
</blockquote>
<p>इत्य् अत्र तत्-सुखस्यापि निर्गुणत्वं वक्ष्यते । एवं श्रवणादि-लक्षण-क्रिया-रूपाया अपि भक्तेः,</p>
<blockquote>
<p>शुश्रूषोः श्रद्दधानस्य वासुदेव-कथा-रुचिः ।<br>
स्यान् महत्-सेवया विप्राः पुण्य-तीर्थ-निषेवणात् ॥ [भा।पु। १.२.१६]</p>
</blockquote>
<p>इत्य् उक्त्या तद्-एक-निदानत्वेन निर्गुणत्वम् एव ।</p>
<p>ननु—</p>
<blockquote>
<p>मदीयं महिमानं च परं ब्रह्मेति शब्दितम् ।<br>
वेत्स्यस्य् अनुगृहीतं मे सम्प्रश्नैर् विवृतं हृदि ॥ [भा।पु। ८.२४.३८]</p>
</blockquote>
<p>इति श्री-मत्स्य-देवस्य वचनेन ब्रह्म-ज्ञानम् अपि श्री-भगवत्-प्रसादोत्थं श्रूयते, तत् कथं तस्य सगुणत्वम् ? उच्यते—ब्रह्म-ज्ञानं द्विविधानां जायते । तत्र भगवद्-उपासकानाम् आनुषङ्गिकत्वेन, ब्रह्मोपासकानां स्वतन्त्रत्वेन । भगवद्-उपासकैस् तु भगवच्-छक्ति-रूपया भक्त्या किञ्चिद्-भेदेनैव गृह्यते । तच् च ब्रह्म-भूतः प्रसन्नात्मा न शोचति न काङ्क्षति [गीता १८.५४] इत्य्-आदि-श्री-गीतोक्तानुसारेण, आत्मारामाश् चमुनयः [भा।पु। १.७.१०] इत्य्-आद्य्-अनुसारेण च भगवतः पराख्य-भक्ति-परिकरो भवति।</p>
<p>ब्रह्मोपासकैस् तु पूर्ववद् अभेदेनैव गृह्यते, तत्-फलस्य नात्यन्तिकं विगणयत्य् अपि ते प्रसादम् [भा।पु। ३.१५.४८] इत्य्-उक्त-दिशा परैर् आत्यन्तिकत्वेन मतस्यापि, परम-विद्वद्भिर् अनादृतत्वात्, तथा भक्ति-विरुद्धत्वेन स्वर्गापवर्ग-नरकेष्व् अपि तुल्यार्थ-दर्शिनः [भा।पु। ६.१७.२८] इत्य् उक्त्या, नरकवद् अपवर्गस्यापि हेयत्वात् प्रसादाभास एवासौ । स्व-मत्य्-अनुसारेण प्रसादतया गृह्यमाणश् चेन्मति-कल्पितत्वात्<sup id="fnref:138"><a href="#fn:138" class="footnote-ref" role="doc-noteref">138</a></sup> स-गुण एव । ततः कैवल्य-ज्ञानम् अपि तथा । विशेषतस् तस्य स-गुण-सम्बन्धेन जन्माङ्गीकृतम् अस्ति ।</p>
<p>ननु अन्तर् बहिश् च करणं पुरुषस्य गुणमयम् एव । तद्-उद्भवयोर् भक्ति-रूपयोः ज्ञान-क्रिययोः<sup id="fnref:139"><a href="#fn:139" class="footnote-ref" role="doc-noteref">139</a></sup> कथं निर्गुणत्वम् ? उच्यते, ज्ञान-शक्तिः क्रिया-शक्तिर् वा न तावज् जडस्य त्रैगुण्यस्य धर्मः, घटस्येव । न च चिद्-रूपस्यापि जीवस्य ईश्वराधीन-शक्तित्वेनामुख्यत्वात्, देवताविष्ट-पुरुषस्येव, ततः परमात्म-चैतन्यस्यैवेत्य् आयाति<sup id="fnref:140"><a href="#fn:140" class="footnote-ref" role="doc-noteref">140</a></sup> । तथोक्तं—</p>
<blockquote>
<p>देहेन्द्रिय-प्राण-मनो-धियोऽमी<br>
यद्-अंश-विद्धाः प्रचरन्ति कर्मसु । [भा।पु। ६.१६.२४] इति ।</p>
</blockquote>
<p>तथा च श्रुतिः—प्राणस्य प्राणम् उत चक्षुषश् चक्षुर् उत श्रोत्रस्य श्रोत्रं मनसो ये मनो विदुः[बृ।आ।उ। ४.४.१८] इति, न ऋते तत् क्रियते किं च नारे इत्य्-आदिका ।तद् एवं सति त्रैगुण्य-कार्य-प्राधान्येन भवन्त्यौ ते गुणमयत्वेनोच्येते । परमेश्वर-प्राधान्येन तु स्वतो गुणातीते एव ते । तद् उक्तं देवामृत-पानाध्याये श्री-शुकेन—</p>
<blockquote>
<p>यद् युज्यतेऽसु-वसु-कर्म-मनो-वचोभिर्<br>
देहात्मजादिषु नृभिस् तद् असत् पृथक्त्वात् ।<br>
तैर् एव सद् भवति यत् क्रियतेऽपृथक्त्वात्<br>
सर्वस्य तद् भवति मूल-निषेचनं यत् ॥ [भा।पु। ८.९.२९] इति ।</p>
</blockquote>
<p><strong>पृथक्त्वात्</strong> परमात्मेतराश्रयत्वात् । <strong>अपृथक्त्वात्</strong> तद्-एकाश्रयत्वाद् इत्य् अर्थः । अतो युक्तम् एव ज्ञान-क्रियात्मिकाया हरि-भक्तेर् निर्गुणत्वम् । विशेषतस् तस्या<sup id="fnref:141"><a href="#fn:141" class="footnote-ref" role="doc-noteref">141</a></sup> गुण-सम्बन्धेन जन्माभावश् चाङ्गीकृतः, न तु ब्रह्म-ज्ञानस्येव गुण-सम्बन्धेन जन्म-भाव इति । ततोऽसौ भक्तिस् तस्यापि प्रीणनत्वादि-गुणैर् उदाहरिष्यते । यत् तु श्री-कपिल-देवेन भक्तेर् अपि निर्गुण-सगुणावस्थाः कथितास् ताः पुनः पुरुषान्तःकरण-गुणा एव तस्याम् उपचर्यन्त इति स्थितम् ॥</p>
<p>[१३५]</p>
<p>तद् एवम् अभिप्रेत्य ज्ञान-रूपाया भक्तेर् निर्गुणत्वम् उक्त्वा क्रिया-रूपाया व्याचष्टे । तत्राप्य् अस्तु तावत् श्रवण-कीर्तनादि-रूपाया भगवत्-सम्बन्धेन वास-मात्र-रूपाया आह—</p>
<blockquote>
<p><strong>वनं तु सात्त्विको वासो ग्राम्यो राजस उच्यते ।</strong><br>
<strong>तामसं द्यूत-सदनं मन्-निकेतं तु निर्गुणम् ॥</strong> [भा।पु। ११.२५.२५]</p>
</blockquote>
<p><strong>वनं वास</strong> इति तत्-सम्बन्धिनी वसन-क्रियेत्य् अर्थः, वानप्रस्थानाम् इति ज्ञेयम् । एवं <strong>ग्राम्य</strong> इति गृहस्थानाम् । <strong>तामसम्</strong> इति दुराचाराणाम् । <strong>द्यूत-सदनम्</strong> इत्य् उपलक्षणम् । <strong>मन्-निकेतम्</strong> इति मत्-सेवा-पराणाम् इति च । वनादीनां वासेन सह &ldquo;आयुर् घृतम्&rdquo; इतिवद् एकाधिकरणत्वम् । वनस्य वृक्ष-षण्ड-रूपस्य रजस्-तमः-प्राधान्यात् । अत एव विविक्तत्व-लक्षण-तदीय-सात्त्विक-गुणस्यापि तद्-युगल-मिश्रत्वेन गौणत्वम् । वास-क्रियायास् तु सत्त्वोपपन्नत्वात् तद्-वर्धनत्वाच् च सात्त्विकत्वे मुख्यत्वम् इति तस्या एवाभिधेयत्वम् उचितम् । अत एव ग्राम्य इति तद्धितान्त एव पठितः । एवं द्यूत-सदनम् इत्य् अत्र च वास-क्रियैव विवक्षिता । मन्-निकेतम् इत्य् अत्रापि । किन्तु भगवत्-सम्बन्ध-माहात्म्येन निकेतस्यापि निर्गुणत्वं भवेत्, स्पर्श-मणि-न्यायेन । तादृशत्वं तु तादृश-भक्ति-चक्षुर्भिर् एवोपलब्धव्यम्, दिविष्ठास् तत्र पश्यन्ति सर्वान् एव चतुर्भुजान्[ब्राह्मे] इतिवत्। एवम् एव टीका च—भगवन्-निकेतं तु साक्षात् तद्-आविर्भावान् निर्गुणं स्थानम् ॥ इत्य् एषा ॥</p>
<p>[१३६]</p>
<p>एवं वास-मात्रस्य तादृशत्वम् उक्त्वा सर्वासाम् एव तत्-क्रियाणां तादृशत्वम्<sup id="fnref:142"><a href="#fn:142" class="footnote-ref" role="doc-noteref">142</a></sup> आह—</p>
<blockquote>
<p><strong>सात्त्विकः कारकोऽसङ्गी रागान्धो राजसः स्मृतः ।</strong><br>
<strong>तामसः स्मृति-विभ्रष्टो निर्गुणो मद्-अपाश्रयः ॥</strong> [भा।पु। ११.२५.२६]</p>
</blockquote>
<p>अत्र च क्रियायाम् एव तात्पर्यं, न तद्-आश्रिते द्रव्ये । सात्त्विक-कारकस्य शरीरादिकं हि गुण-त्रय-परिणतम् एव ॥</p>
<p>[१३७]</p>
<p>तद् एवं क्रिया-मात्रस्य तादृशत्वम् उक्त्वा, तत्-प्रवृत्ति-हेतु-भूतायाः श्रद्धाया अप्य् आह—</p>
<blockquote>
<p><strong>सात्त्विक्य् आध्यात्मिकी श्रद्धा कर्म-श्रद्धा तु राजसी ।</strong><br>
<strong>तामस्य् अधर्मे या श्रद्धा मत्-सेवायां तु निर्गुणा ॥</strong> [भा।पु। ११.२५.२७]</p>
</blockquote>
<p><strong>अधर्मो</strong>ऽपर-धर्मः । अन्यत् पूर्ववत् ॥</p>
<p>॥ ११.२५ ॥ श्री-भगवान् ॥ १३३-१३७ ॥</p>
<p>[१३८]</p>
<p>अत आह—</p>
<p><strong>धर्मं भागवतं शुद्धं</strong></p>
<p><strong>त्रैवेद्यं च गुणाश्रयम् ।</strong> [भा।पु। ६.२.२४] इति ।</p>
<p><strong>शुद्धं</strong> निर्गुणम् इति । <strong>त्रैवेद्यं</strong> वेद-त्रय-प्रतिपाद्यं <strong>गुणाश्रयम्</strong> इति ।टीका च—<strong>वेद</strong>-शब्देनात्र कर्म-काण्डम् एवोच्यते, एवं त्रयी-धर्मम् [गीता ९.२१] इत्य्-आदेः ।</p>
<p>॥ ६.२ ॥ श्री-शुकः ॥ १३८ ॥</p>
<p>[१३९]</p>
<p>अत एव भक्तेः श्री-भगवत्-स्वरूप-शक्ति-बोधकत्वं<sup id="fnref:143"><a href="#fn:143" class="footnote-ref" role="doc-noteref">143</a></sup> स्वयम्-प्रकाशत्वम् आह —</p>
<blockquote>
<p><strong>यज्ञाय धर्म-पतये विधि-नैपुणाय</strong><br>
<strong>योगाय साङ्ख्य-शिरसे प्रकृतीश्वराय ।</strong><br>
<strong>नारायणाय हरये नम इत्य् उदारं</strong><br>
<strong>हास्यन् मृगत्वम् अपि यः समुदाजहार ॥</strong> [भा।पु। ५.१४.४५]</p>
</blockquote>
<p><strong>य</strong> आर्षभेयो भरतो मरण-समये तत्रापि मृग-शरीरे, तद्-वचन-जन्मात्यन्तासम्भवात् स्व-प्रकाशत्वम् एव तस्याः कीर्तन-लक्षणाया भक्तेः सिध्यति । एवं गजेन्द्रेऽपि ज्ञेयम् ॥</p>
<p>॥ ५.१४ ॥ श्री-शुकः ॥ १३९ ॥</p>
<p>[१४०]</p>
<p>परम-सुख-रूपत्वं च दृश्यते । तत्र साधन-दशायां, अतो वै कवयो नित्यम् [भा।पु। १.२.२२] इत्य्-आदौ, कर्मण्य् अस्मिन्न् अनाश्वासे [भा।पु। १.१८.१२] इत्य्-आदौ च तद्-रूपत्वाभिव्यक्तिर् दर्शितैव । सिद्ध-दशायां तु सुतरां प्रकटीभवति । यथा—</p>
<blockquote>
<p><strong>मत्-सेवया प्रतीतं ते सालोक्यादि-चतुष्टयम् ।</strong><br>
<strong>नेच्छन्ति सेवया पूर्णाः कुतोऽन्यत् काल-विप्लुतम् ॥</strong> [भा।पु। ९.४.६७]</p>
</blockquote>
<p>अत्रान्यस्य काल-विप्लुतत्वम् इति सेवायास् तद्-अभाव-प्राप्तेर्<sup id="fnref:144"><a href="#fn:144" class="footnote-ref" role="doc-noteref">144</a></sup> निर्गुणत्वं सिद्धम् । अकाल-विप्लुत-सालोक्यादिभ्योऽतिशये<sup id="fnref:145"><a href="#fn:145" class="footnote-ref" role="doc-noteref">145</a></sup> किम् उतेति ॥</p>
<p>॥ ९.४ ॥ श्री-विष्णुर् दुर्वाससम् ॥ १४० ॥</p>
<p>[१४१]</p>
<p>श्री-भगवद्-विषयक-रति-प्रदत्वम् उक्तम् । एवं निर्जित-षड्-वर्गैः क्रियते भक्तिर् ईश्वरे [भा।पु। ७.७.३३] इत्य्-आदिना । यत् तु—अस्त्व् एवम् अङ्ग भगवान् भजतां मुकुन्दो मुक्तिं ददाति कर्हिचित् स्म न भक्ति-योगम् [भा।पु। ५.६.१८] इत्य् उक्त्यापि<sup id="fnref:146"><a href="#fn:146" class="footnote-ref" role="doc-noteref">146</a></sup> तद्-रतिर् न प्राप्यत इति शङ्क्यते, तत् खल्व् अविवेकाद् एव । <em>कर्हिचिद्</em> इति भक्ति-योगाख्य-तद्-रति-पुरुषार्थतायां शैथिल्ये सत्य् एवेत्य् अर्थ-लाभात्, &ldquo;कर्हिचिद् अपि&rdquo; अनुक्तत्वात्, असाकल्ये तु चिच्-चनौ इत्य् अमर-कोषाच् च । तथापि यद्यपि चिरम्<sup id="fnref:147"><a href="#fn:147" class="footnote-ref" role="doc-noteref">147</a></sup> आवृत्तिः स्यात्, तदा रतिम् अपि <em>ददाति</em>—सत्यं दिशत्य् अर्थितम् अर्थितो नॄणाम् [भा।पु। ५.१९.२४] इत्य्-आदेर् इति च कर्हिचित्-पदेन गम्यते ।</p>
<p>भक्त-विषयक-भगवत्-प्रीत्य्-एक-हेतुत्वम्<sup id="fnref:148"><a href="#fn:148" class="footnote-ref" role="doc-noteref">148</a></sup> अप्य् उदाहृतम्, नालं द्विजत्वं देवत्वम्</p>
<p>[भा।पु। ७.७.५१] इत्य्-आदि ।तथा चाह—</p>
<blockquote>
<p><strong>मन्ये धनाभिजन-रूप-तपः-श्रुतौजस्-</strong><br>
<strong>तेजः-प्रभाव-बल-पौरुष-बुद्धि-योगाः ।</strong><br>
<strong>नाराधनाय हि भवन्ति परस्य पुंसो</strong><br>
<strong>भक्त्या तुतोष भगवान् गज-यूथपाय ॥</strong> [भा।पु। ७.९.९]</p>
</blockquote>
<p><strong>अभिजनः</strong> सत्-कुल-जन्म । <strong>बुद्धिर्</strong> ज्ञान-योगः । <strong>योगो</strong>ऽष्टाङ्गः ॥</p>
<p>॥ ७.९ ॥ श्री-प्रह्लादः श्री-नृसिंह-देवम् ॥ १४१ ॥</p>
<p>[१४२]</p>
<p>ननु निरतिशय-नित्यानन्द-रूपस्य भगवतः कथं तया सुखम् उत्पद्येत, निरतिशयत्व-नित्यत्वयोर् विरोधात्?<sup id="fnref:149"><a href="#fn:149" class="footnote-ref" role="doc-noteref">149</a></sup> उच्यते—शास्त्रे खलु निरतिशयानन्दत्वं नित्यत्वं च भगवतः श्रूयते । भक्तेर् अपि तथा तत्-प्रीति-हेतुत्वं श्रूयते । तत एवं गम्यते—तस्य परमानन्दैक-रूपस्य स्व-परानन्दिनी स्वरूप-शक्तिर् या ह्लादिनी-नाम्नी वर्तते, प्रकाश-वस्तुनः स्व-पर-प्रकाशन-शक्तिवत् परम-वृत्ति-रूपैवैषा । तां च भगवान् स्व-वृन्दे निक्षिपन्न् एव नित्यं वर्तते । तत्-सम्बन्धेन च स्वयम् अतितरां प्रीणातीति । अत एव तस्य प्रीति-रूपस्यापि भक्ति-प्रीणनीयत्वम् आह—</p>
<blockquote>
<p><strong>यत्-प्रीणनाद् बर्हिषि देव-तिर्यङ्-</strong><br>
<strong>मनुष्य-वीरुत्-तृणम् आविरिञ्चात् ।</strong><br>
<strong>प्रीयेत सद्यः स ह विश्व-जीवः</strong><br>
<strong>प्रीतः स्वयं प्रीतिम् अगाद् गयस्य ॥</strong> [भा।पु। ५.१५.१३]</p>
</blockquote>
<p><strong>विश्व-जीवः</strong> सर्व-जीवन-हेतुः । देवादीनां द्वन्द्वैक्यम् । <strong>प्रीतिः</strong> सुख-रूपोऽपि ॥</p>
<p>॥ ५.१५ ॥ श्री-शुकः ॥ १४२ ॥</p>
<p>[१४३]</p>
<p>अत एव तथाभूतत्वेनात्मारामस्य पूर्ण-कामस्यापि तस्य क्षुद्र-गुण-वस्त्व् अपि परितोषाय कल्पत इति दृष्टान्तेनाह—</p>
<blockquote>
<p><strong>तत्रोपनीत-बलयो रवेर् दीपम् इवादृताः ।</strong><br>
<strong>आत्मारामं पूर्ण-कामं निज-लाभेन नित्यदा ॥</strong><br>
<strong>प्रीत्य्-उत्फुल्ल-मुखाः प्रोचुर् हर्ष-गद्गदया गिरा ।</strong><br>
<strong>पितरं सर्व-सुहृदम् अवितारम् इवार्भकाः ॥</strong> [भा।पु। १.११.४-५]</p>
</blockquote>
<p><strong>तत्र</strong> श्री-द्वारकायाम्। <strong>रवेर्</strong> उपहार-रूपं <strong>दीपम्</strong> आदृतवन्तो जना <strong>इवे</strong>त्य् अर्थः । एवं स्तुत्य्-आदिकम् अपि तत्-प्रीणनताम् अर्हतीत्य् आह—<strong>प्रीत्या</strong> इति । <strong>पितरम् अर्भका इव</strong> इति दृष्टान्तः । तस्य प्रीतावसाधारण-गुण-विशेषम् अप्य् आह—<strong>सर्व-सुहृदम्</strong> इति । सर्व-सुहृत्त्वे लिङ्गम्—<strong>अवितारम्</strong> इति । तथा <strong>आत्माराम-पूर्ण-कामत्वे</strong>ऽपि तादृशस्य<sup id="fnref:150"><a href="#fn:150" class="footnote-ref" role="doc-noteref">150</a></sup> स्व-सम्बन्धाभिमानि-प्रीति-मत्-पुत्रादिषु प्रीति-विशेषोदयो यथा दृश्यते, तथा तेषु तं प्रीतिमन्तम् इत्य् अर्थः । एवं कल्पतरु-दृष्टान्तेऽपि भगवतो भक्त-विषयिका<sup id="fnref:151"><a href="#fn:151" class="footnote-ref" role="doc-noteref">151</a></sup> कृपा यथार्थम् एवोपपद्यते । ये खलु सहज-तत्-प्रीतिम् एवात्मनि प्रार्थयमाना भजन्ते, तेभ्यस् तद्-दान-याथार्थ्यस्यावश्यकत्वात् । तस्माद् अस्त्य् एवानन्द-रूपस्यापि भक्ताव् आनन्दोल्लास इति ।</p>
<p>॥ १.११ ॥ श्री-सूतः ॥ १४३ ॥</p>
<p>[१४४]</p>
<p>एवं भक्ति-रूपायास् तच्-छक्तेर् जीवेऽभिव्यक्तौ भगवान् एव कारणम् । तत्-तद्-इन्द्रियादि-प्रवृत्तौ च स एवेति तस्मिंस् तया जीवस्योपकारकाभासत्वम् एव । तथापि भक्तानुरज्यद्-आत्मत्वे भगवतः स्व-कृपा-प्राबल्यम् एव कारणम् इति वदन् पूर्वार्थम् एव साधयति—</p>
<blockquote>
<p><strong>किं वर्णये तव विभो यद्-उदीरितोऽसुः</strong><br>
<strong>संस्पन्दते तम् अनु वाङ्-मन-इन्द्रियाणि ।</strong><br>
<strong>स्पन्दन्ति वै तनु-भृताम् अज-शर्वयोश् च</strong><br>
<strong>स्वस्याप्य् अथापि भजताम् असि भाव-बन्धुः ॥</strong> [भा।पु। १२.८.४०]</p>
</blockquote>
<p>हे <strong>विभो</strong>!<strong>तव किम्</strong> अहं <strong>वर्णये</strong>? त्वत्-कृपालुतायाः कियन्तम् अंशं वर्णयेयम् ? इत्य् अर्थः । यतो <strong>येन</strong> त्वयैव <strong>उदीरितः</strong> प्रेरितोऽ<strong>सुः</strong> प्राणः <strong>संस्पन्दन्ते</strong> प्रवर्तते, <strong>तम्</strong> असुम् <strong>अनु</strong> च <strong>वाग्</strong>-आदयः <strong>स्पन्दन्ति</strong>। तत्र हेतुः—<strong>वै</strong> अन्वय-व्यतिरेकाभ्यां श्रोत्रस्य श्रोत्रम् [बृ।आ।उ। ४.४.१८] इत्य्-आदि-श्रुतिभ्यश् च तत्प्रसिद्धम् इत्य् अर्थः । न केवलं प्राकृतानां <strong>तनु-भृतां</strong> किन्तु <strong>अज-शर्वयोश् च</strong> । अतः <strong>स्वस्य</strong> ममापि तथैव । एवं यद्यपि न क्वचिद् अपि कस्यापि स्वातन्त्र्यम्, तथापि दारु-यन्त्रवत् प्रवर्तितैर् अपि वाग्-आदिभिर् भजतां पुंसां <strong>भावेन</strong> स्व-दत्तयैव भक्त्या <strong>बन्धुर् असि</strong> इति ॥</p>
<p>॥ १२.८ ॥ मार्कण्डेयः श्री-नर-नारायणौ ॥ १४४ ॥</p>
<p>[१४५]</p>
<p>श्री-भगवद्-अनुभव-कर्तृत्वेऽनन्य-हेतुत्वम् आह—</p>
<blockquote>
<p><strong>शृण्वन्ति गायन्ति गृणन्त्य् अभीक्ष्णशः</strong><br>
<strong>स्मरन्ति नन्दन्ति तवेहितं जनाः ।</strong><br>
<strong>त एव पश्यन्त्य् अचिरेण तावकं</strong><br>
<strong>भव-प्रवाहोपरमं पदाम्बुजम् ॥</strong> [भा।पु। १.८.३६]</p>
</blockquote>
<p>स्पष्टम् ॥ १.८ ॥ श्री-कुन्ती श्री-भगवन्तम् ॥ १४५ ॥</p>
<p>[१४६]</p>
<p>श्री-भगवत्-प्रापकत्वम् आह—</p>
<blockquote>
<p><strong>भक्त्योद्धवानपायिन्या सर्व-लोक-महेश्वरम् ।</strong></p>
</blockquote>
<p><strong>सर्वोत्पत्त्य्-अप्ययं ब्रह्म कारणं मोपयाति सः ॥</strong> [भा।पु। ११.१८.४५]</p>
<p>टीका च—<strong>महेश्वरत्वे</strong> हेतुः—<strong>सर्वोत्पत्त्य्-अप्ययं</strong> सर्वस्योत्पत्त्य्-अप्ययौ यस्मात्, तम् । अत एव तत्-कारणं <strong>मांब्रह्म</strong> ब्रह्म-स्वरूपं वैकुण्ठ-निवासिनम् । यद् वा, <strong>ब्रह्मणो</strong> वेदस्य <strong>कारणं</strong> माम् <strong>उपयाति</strong> सामीप्येन प्राप्नोति॥ इत्य् एषा । श्री-गीतासु च पुरुषः स परः पार्थ भक्त्या लभ्यस् त्व् अनन्यया [गीता ८.२२] इति ॥</p>
<p>॥ ११.१८ ॥ श्री-भगवान् ॥ १४६ ॥</p>
<p>[१४७]</p>
<p>तथा मनसोऽप्य् अगोचर-फल-दाने श्री-ध्रुव-चरितं प्रमाणं, परम-भक्ति-संवलित-स्व-लोक-दानात् ।</p>
<p>तद्-वशीकारित्वं तूदाहृतं—न साधयति मां योगो [भा।पु। ११.१४.२०] इत्य्-आदि । तथा तत्-पद्यान्ते—</p>
<blockquote>
<p><strong>भक्त्याहम् एकया ग्राह्यः</strong><br>
<strong>श्रद्धयात्मा प्रियः सताम्</strong> [भा।पु। ११.१४.२१] इति ।</p>
</blockquote>
<p>अत्रैवं विवेचनीयम्—यद्यप्य् अस्य वाक्यस्यैकादश-चतुर्दशाध्याय-प्रकरणे साध्य-साधन-भक्त्योर् अविविक्ततयैव महिम-निरूपणम् इति साधन-परत्वं दुर्निर्णेयं, तथापि फल-भक्ति-महिम-द्वारापि साधन-महिम-परत्वम् एव, यत्रेदृशम् अपि फलं भवतीति, वदन्ति कृष्ण श्रेयांसि [भा।पु। ११.१४.१] इत्य्-आदि-प्रश्नम् आरभ्य साधनस्योपक्रान्तत्वात्, यथा यथात्मा परिमृज्यतेऽसौ मत्-पुण्य-गाथा-श्रवणाभिधानैः [भा।पु। ११.१४.२६] इत्य्-आदिना तस्यैवोपसंहृतत्वाच् च । विशेषतस् तु तत्र बाध्यमानोऽपि मद्-भक्तो [भा।पु। ११.१४.१८] इत्य्-आदिकं धर्मः सत्य-दयोपेतः [भा।पु। ११.१४.२२] इत्य्-आद्य्-अन्तं तदीयम् अन्तः-प्रकरणं<sup id="fnref:152"><a href="#fn:152" class="footnote-ref" role="doc-noteref">152</a></sup> प्राय-साधन-महिम-परम् एव । तत्र बाध्यमानोऽपि इति पद्यं साध्य-भक्तौ जातायां बाध्यमानत्वायोगात्—</p>
<blockquote>
<p>दधति सकृन् मनस् त्वयि य आत्मनि नित्य-सुखे<br>
न पुनर् उपासते पुरुष-सार-हरावसथान् ॥ [भा।पु। १०.८७.३५] इत्य् उक्तेः ।<br>
विषयाविष्ट-चित्तानां विष्ण्व्-आवेशः सुदूरतः ।<br>
वारुणी-दिग्-गतं वस्तु व्रजन्न् ऐन्द्रीं किम् आप्नुयात् ॥</p>
</blockquote>
<p>इति विष्णु-पुराणाच् च तन्-महिम-परत्वेन गम्यते । अत्रैव तद् वक्ष्यते—</p>
<blockquote>
<p>कथं विना रोम-हर्षं द्रवता चेतसा विना ।<br>
विनानन्दाश्रु-कलया शुध्येद् भक्त्या विनाशयः ॥ [भा।पु। ११.१४.२३] इत्य् अनेन,</p>
</blockquote>
<p>मद्-भक्ति-युक्तो भुवनं पुनाति [भा।पु। ११.१४.२४] इति कैमुत्य-वाक्येन च साध्य-भक्तेः संस्कार-हारित्वम्। ततो विषया एव बाध्यमाना भवन्तीति ।</p>
<p>अथ यथाग्निः सुसमृद्धार्चिः [भा।पु। ११.१४.१९] इति पद्यं नामाभासादेः सर्व-पाप-क्षय-कारित्व-प्रसिद्धेस् तत्-परम् । अथ न साधयति मां योगः [भा।पु। ११.१४.२०] इत्य् एतत् सार्ध-पद्यं योगादीनां साधन-रूपाणां प्रतियोगित्वेन निर्दिष्टत्वात्, श्रद्धा-सहायत्वेन विधानाच् च तत्-परम् । साध्यायां श्रद्धोल्लेखः पुनर्-उक्त इति । यद्यपि फल-भक्ति-द्वारैव तद्-वशीकारित्वं तस्याः, तथाप्य् अत्र साधक-रूपाया मुख्यत्वेन प्राप्तत्वात् तत्रैवोदाहृतम् ।</p>
<p>किं वा—अस्त्व् एवम् अङ्ग भगवान् भजतां मुकुन्दो मुक्तिं ददाति कर्हिचित् स्म न भक्ति-योगम् [भा।पु। ५.६.१८] इति न्यायेन नावशः सन् प्रेमाणं ददातीति तस्या एव साक्षात् तद्-गुणकत्वं ज्ञेयम् ।</p>
<p>अथ धर्मः सत्य-दयोपेतः [११.१४.२१] इति पद्यं च धर्मादि-साधन-प्रतियोगित्वेन निर्देशात्, साधन-भक्तेर् एवान्यत्रापि तत्-फलतयोदाहृतत्वाच् च तत्-परम् । यत् तु कथं विना [११.१४.२३] इत्य्-आदिकं तच् च साधन-भक्ति-फलस्य शोधकत्वातिशय-प्रतिपादनेन तत्-परम् इति । तस्मात् साध्व् एव बाध्यमानोऽपि [११.१४.१८] इत्य्-आदि-पद्यानि तत्-प्रसङ्गे दर्शितानि ॥</p>
<p>॥ ११.१४ ॥ श्री-भगवान् ॥ १४७ ॥</p>
<p>[१४८]</p>
<p>तथास्तु तस्याः साक्षाद् भक्तेः पर-धर्मत्वादिकम् । भगवद्-अर्पण-सिद्ध-तद्-अनुगतिकस्य लौकिक-कर्मणोऽपि पर-धर्मत्वम् उदाहरिष्यते—यो यो मयि परे धर्मः [भा।पु। ११.२९.२१] इत्य्-आदौ । तथा पाप-घ्नत्वादिकं तस्याः श्रवणादिनापि भवतीत्य् उक्तं—श्रुतोऽनुपठितो ध्यातः [भा।पु। ११.२.१२] इत्य्-आदौ । पाद्मे माघ-माहात्म्ये देव-दूत-वाक्यं च—</p>
<blockquote>
<p>प्राहास्मान् यमुना-भ्राता सादरं हि पुनः पुनः ।<br>
भवद्भिर् वैष्णवस् त्याज्यो विष्णुं चेद् भजते नरः ॥<br>
वैष्णवो यद्-गृहे भुङ्क्ते येषां वैष्णव-सङ्गतिः ।<br>
तेऽपि वः परिहार्याः स्युस् तत्-सङ्ग-हत-किल्बिषाः ॥ इति ।</p>
</blockquote>
<p>बृहन्-नारदीये यज्ञमाल्य्-उपाख्यानान्ते—</p>
<blockquote>
<p>हरि-भक्ति-पराणां तु सङ्गिनां सङ्ग-मात्रतः ।<br>
मुच्यते सर्व-पापेभ्यो महा-पातकवान् अपि ॥ [ना।प। १.३६.६१] इति ।</p>
</blockquote>
<p>ततः सुतराम् एवेदम् आदिदेश—</p>
<blockquote>
<p><strong>जिह्वा न वक्ति भगवद्-गुण-नामधेयं</strong><br>
<strong>चेतश् च न स्मरति तच्-चरणारविन्दम् ।</strong><br>
<strong>कृष्णाय नो नमति यच्-छिर एकदापि</strong><br>
<strong>तान् आनयध्वम् असतोऽकृत-विष्णु-कृत्यान् ॥</strong> [भा।पु। ६.३.२९]</p>
</blockquote>
<p>आस्तां तावत् तान् आनयध्वम् [भा।पु। ६.३.२८] इत्य्-आदिकेनैतत्-पूर्व-द्वितीय-पद्येनोक्तानां मुकुन्द-पादारविन्द-विमुखानाम् आनयन-वार्ता । तथा ते देव-सिद्धः [भा।पु। ६.३.२७] इत्य्-आदिकेन तत्-पूर्व-तृतीय-पद्येनोक्तानां देव-सिद्ध-परिगीत-पवित्र-गाथानां साधूनां समदृशां भगवत्-पराणां निकट-गमन-निषेध-वार्तापि । <strong>यद्</strong> यस्य <strong>जिह्वापि</strong> श्री-भगवतो <strong>गुणं च नामधेयंचैकदा</strong> जन्म-मध्ये यदा कदाचिद् अपि <strong>न वक्ति</strong> । जिह्वाया अभावे <strong>चेतश्</strong> च <strong>तच्-चरणारविन्दम्</strong> एकदापि <strong>न स्मरति</strong> । चेतसो विक्षिप्तत्वे <strong>शिरश् च कृष्णाय</strong> कृष्णं लक्षीकृत्य <strong>नो नमति</strong>,</p>
<blockquote>
<p>शठेनापि नमस्कारं कुर्वतः शार्ङ्ग-धन्विने ।<br>
शत-जन्मार्जितं पापं तत्-क्षणाद् एव नश्यति ॥ [स्क।पु। ५.३.१५७.१२]</p>
</blockquote>
<p>इति स्कान्दोक्त-महिमानं नमस्कारं न करोति, <strong>तान् आनयध्वम्</strong> । तत्र हेतुः—<strong>असतः</strong> । असत्त्वे हेतुः—<strong>अकृत-विष्णु-कृत्यान्</strong> । यथा स्कान्दे रेवा-खण्डे श्री-ब्रह्मोक्तौ—</p>
<blockquote>
<p>स कर्ता सर्व-धर्माणां भक्तो यस् तव केशव ।<br>
स कर्ता सर्व-पापानां यो न भक्तस् तवाच्युत ॥<br>
पापं भवति धर्मोऽपि तवाभक्तैः कृतो हरे ।<br>
निःशेष-धर्म-कर्ता वाप्य् अभक्तो नरके हरे ।<br>
सदा तिष्ठति भक्तस् ते ब्रह्महापि विमुच्यते ॥</p>
</blockquote>
<p>पाद्मे च—</p>
<blockquote>
<p>मन्-निमित्तं कृतं पापम् अपि क्षेमाय<sup id="fnref:153"><a href="#fn:153" class="footnote-ref" role="doc-noteref">153</a></sup> कल्पते ।<br>
माम् अनादृत्य धर्मोऽपि पापं स्यान् मत्-प्रभावतः ॥इति ।</p>
</blockquote>
<p>युक्तं चैतत्, श्रवणं कीर्तनं चास्य [भा।पु। ७.११.११] इत्य्-आदिना, मुख-बाहूरु-पादेभ्यः [भा।पु। ११.५.२] इत्य्-आदिना, सर्वेषां मद्-उपासनम् [भा।पु। ११.१८.४३] इत्य्-आदिना, सर्व-विधि-निषेधाः स्युः इत्य्-आदिना च परम-नित्यत्वादि-प्रतिपादनात् । एषां कीर्तनादीनां त्रयाणाम् अपि सुकराणाम् अभावे परेषां सुतराम् एवाभावो भवेद् इति सामान्येनैव विष्णु-कृत्य-रहितत्वम् उक्तम् । जिह्वादीनां करण-भूतानाम् अपि कर्तृत्वेन निर्देशः पुरुषानिच्छयापि यथा-कथञ्चित् कीर्तनादिकम् आदत्ते । <strong>चरणारविन्दम्</strong> इति विशेषाङ्ग-निर्देशः श्री-यमस्य भक्ति-ख्यापक एव, न तु तन्-मात्र-स्मरण-नियामकः । अत्राभक्तानाम् आनयनेन भक्तानाम् अनानयनम् एव विधीयते । आनयनस्योत्सर्ग-सिद्धत्वात् वैवस्वतं संयमनं प्रजानाम् इति श्रुतेः ।</p>
<blockquote>
<p>सकृन् मनः कृष्ण-पदारविन्दयोर्<br>
निवेशितं तद्-गुण-रागि यैर् इह ।<br>
न ते यमं पाश-भृतश् च तद्-भटान्<br>
स्वप्नेऽपि पश्यन्ति हि चीर्ण-निष्कृताः ॥ [भा।पु। ६.१.१९]</p>
</blockquote>
<p>इत्य् अत्र <strong>तद्-गुण-रागीति</strong> विशेषणं तु तेषां तद्-दृष्टि-पथ-गमन-सामर्थ्यस्यापि यद् घातकं, तादृश-तत्-स्मरणस्य प्रभाव-विशेषम् एव बोधयतीति ज्ञेयम् । यथैव नारसिंहे—</p>
<blockquote>
<p>अहम् अमर-गणार्चितेन धात्रा<br>
यम इति लोक-हिताहिते नियुक्तः ।<br>
हरि-गुरु-विमुखान् प्रशास्मि मर्त्यान्<br>
हरि-चरण-प्रणतान् नमस्करोमि ॥ [नृ।पु। ९.२] इति ।</p>
</blockquote>
<p>तथैवामृत-सारोद्धारे स्कान्द-वचनम्—</p>
<blockquote>
<p>न ब्रह्मा न शिवाग्नीन्द्रा नाहं नान्ये दिवौकसः ।<br>
शक्तास् तु निग्रहं कर्तुं वैष्णवानां महात्मनाम् ॥[स्क।पु। २.३.३.१५] इति ॥</p>
</blockquote>
<p>॥ ६.३ ॥ श्री-यमस् तद्-दूतान् ॥ १४८ ॥</p>
<p>[१४९]</p>
<p>तथा सकृद्-भजनेनैव सर्वम् अप्य् आयुः सफलम् इत्य् उदाहृतम् एव श्री-शौनक-वाक्येन आयुर् हरति वै पुंसाम् उद्यन्न् अस्तं च यन्न् असौ [भा।पु। २.३.१७] इत्य्-आदि-ग्रन्थेन । एवं भक्त्य्-आभासेनाप्य् अजामिलादौ पापघ्नत्वं च दृश्यते । तथा सर्व-कर्मादि-विध्वंस-पूर्वक-परम-गति-प्राप्ताव् अपि स्वल्पायासेनैव<sup id="fnref:154"><a href="#fn:154" class="footnote-ref" role="doc-noteref">154</a></sup> भक्तेः कारणत्वं च श्रूयते । लघु-भागवते—</p>
<blockquote>
<p>वर्तमानं च यत् पापं यद् भूतं यद् भविष्यति ।<br>
तत् सर्वं निर्दहत्य् आशु गोविन्दानल-कीर्तनात्<sup id="fnref:155"><a href="#fn:155" class="footnote-ref" role="doc-noteref">155</a></sup> ॥ इति ।</p>
</blockquote>
<p>तथैव च तत्र यथा-कथञ्चित् तद्-भक्ति-सम्बन्धस्य कारणत्वं दृश्यते । ब्रह्म-वैवर्ते—</p>
<blockquote>
<p>स समाराधितो देवो मुक्तिकृत् स्याद् यथा तथा ।<br>
अनिच्छयापि हुत-भुक् संस्पृष्टो<sup id="fnref:156"><a href="#fn:156" class="footnote-ref" role="doc-noteref">156</a></sup> दहति द्विजाः ॥ इति ।</p>
</blockquote>
<p>स्कान्दे उमा-महेश्वर-संवादे—</p>
<blockquote>
<p>दीक्षा-मात्रेण कृष्णस्य नरा मोक्षं लभन्ति वै ।<br>
किं पुनर् ये सदा भक्त्या पूजयन्त्य् अच्युतं नराः ॥इति ।</p>
</blockquote>
<p>बृहन्-नारदीये—</p>
<blockquote>
<p>अकामाद् अपि ये विष्णोः सकृत् पूजां प्रकुर्वते ।<br>
न तेषां भव-बन्धस् तु कदाचिद् अपि जायते ॥ [ना।पु। १.३६.५८] इति ।</p>
</blockquote>
<p>पाद्मे देव-द्युति-स्तुतौ—</p>
<blockquote>
<p>सकृद् उच्चारयेद् यस् तु नारायणम् अतन्द्रितः ।<br>
शुद्धान्तःकरणो भूत्वा निर्वाणम् अधिगच्छति ॥ इति ।</p>
</blockquote>
<p>तथान्यत्र—</p>
<blockquote>
<p>सम्पर्काद् यदि वा मोहाद् यस् तु पूजयते हरिम् ।<br>
सर्व-पाप-विनिर्मुक्तः प्रयाति परमं पदम् ॥</p>
</blockquote>
<p>इतिहास-समुच्चये श्री-नारद-पुण्डरीक-संवादे च—</p>
<blockquote>
<p>ये नृशंसा दुराचाराः पापाचार-रताः सदा ।<br>
तेऽपि यान्ति परं धाम नारायण-पदाश्रयाः ॥<br>
लिप्यन्ते न च पापेन वैष्णवा वीत-कल्मषाः ।<br>
पुनन्ति सकलान् लोकान् सहस्रांशुर् इवोदितः ॥<br>
जन्मान्तर-सहस्रेषु यस्य स्यान् मतिर् ईदृशी ।<br>
दासोऽहं वासुदेवस्य सर्वान् लोकान् समुद्धरेत् ॥<br>
स याति विष्णु-सालोक्यं पुरुषो नात्र संशयः ।<br>
किं पुनस् तद्-गत-प्राणाः पुरुषाः संयतेन्द्रियाः ॥</p>
</blockquote>
<p>अत एव—</p>
<blockquote>
<p>सकृद् एव प्रपन्नो यस् तवास्मीति च याचते ।<br>
अभयं सर्वदा तस्मै ददाम्य् एतद् व्रतं मम ॥</p>
</blockquote>
<p>इति रामायणे श्री-रामचन्द्र-वाक्यं च,</p>
<blockquote>
<p>सकृद् एव प्रपन्नो यस् तवास्मीति च याचते ।<br>
अभयं सर्वदा तस्मै<sup id="fnref:157"><a href="#fn:157" class="footnote-ref" role="doc-noteref">157</a></sup> ददाम्य् एतद् व्रतं हरेः ॥</p>
</blockquote>
<p>इति च गरुड-पुराणे । तथा चाह—</p>
<blockquote>
<p><strong>आपन्नः संसृतिं घोरां यन्-नाम विवशो गृणन् ।</strong><br>
<strong>ततः सद्यो विमुच्येत यद् बिभेति स्वयं भयम् ॥</strong> [भा।पु। १.१.१४] इति।</p>
</blockquote>
<p>स्पष्टम् ॥ १.१ ॥ श्री-शौनकः ॥ १४९ ॥</p>
<p>[१५०]</p>
<p>तथा—</p>
<blockquote>
<p><strong>न हि भगवन्न् अघटितम् इदं</strong><br>
<strong>त्वद्-दर्शनान् नृणाम् अखिल-पाप-क्षयः ।</strong><br>
<strong>यन्-नाम सकृच् छ्रवणात्</strong><br>
<strong>पुक्कशोऽपि विमुच्यते साक्षात्</strong>**॥<sup id="fnref:158"><a href="#fn:158" class="footnote-ref" role="doc-noteref">158</a></sup>** [भा।पु। ६.१६.४४]</p>
</blockquote>
<p>स्पष्टम् ॥ ६.१६ ॥ चित्रकेतुः श्री-सङ्कर्षणम् ॥ १५० ॥</p>
<p>[१५१]</p>
<p>अत एवोक्तं श्री-विष्णु-धर्मोत्तरे—</p>
<blockquote>
<p>जीवितं विष्णु-भक्तस्य वरं पञ्च दिनानि वै ।<br>
न तु कल्प-सहस्राणि भक्ति-हीनस्य केशवे ॥ इति ।</p>
</blockquote>
<p>अतो यद् अत्र तृतीये [भा।पु। ३.३१.१२-२१] गर्भ-स्थस्य जीवस्य स्तुतिः श्रूयते, तस्यैव संसारोऽपि वर्ण्यते । तत्रोच्यते—जात्य्-एकत्वेनैक-वर्णनम् इति वस्तुतस् तु कश्चिद् एव जीवो भाग्यवान् भगवन्तं स्तौति । स च निस्तरत्य् अपि । न तु सर्वस्यापि भगवज्-ज्ञानं भवति। तथा च नैरुक्ताः<sup id="fnref:159"><a href="#fn:159" class="footnote-ref" role="doc-noteref">159</a></sup> पठन्ति—नवमे सर्वाङ्ग-सम्पूर्णोभवति [नि। १३.१९] इति पठित्वा, मृतश् चाहं पुनर् जातो जातश् चाहं पुनर् मृतः इत्य्-आदितद्-भावना-पाठान्तरं—</p>
<blockquote>
<p>अवाङ्-मुखः पीड्यमानो जन्तुभिश् च समन्वितः ।<br>
साङ्ख्य-योगं समभ्यस्येत् पुरुषं वा पञ्चविंशकम् ॥<br>
ततश् च दशमे मासि प्रजायते इत्य्-आदि ।</p>
</blockquote>
<p>अत्र <em>पुरुषं वा</em> इति वा-शब्दात् कस्यचिद् एव भगवज्-ज्ञानम् इति गम्यते ।</p>
<p>सर्वास्व् अप्य् अवस्थासु भक्तेः समर्थत्वं वर्णितम्<sup id="fnref:160"><a href="#fn:160" class="footnote-ref" role="doc-noteref">160</a></sup> । भेदेऽप्य् एकवद्-वर्णनम् अन्यत्रापि दृश्यते । तृतीये यथा पाद्म-कल्प-सृष्टि-कथनेऽपि श्री-सनकादीनां सृष्टिः कथ्यत इति । टीकायां चब्रह्म-कृत-सृष्टि-मात्र-कथन-साम्येनैकीकृत्योक्तिर् इयम् इति योजितं, श्री-वराहावतारवच् च । तत्र प्रथम-मन्वन्तरस्यादौ पृथिवी-मज्जने ब्रह्म-नासिकातोऽवतीर्णः श्री-वराहः, ताम् उद्धरन् हिरण्याक्षेण संग्रामं कृतवान् इति वर्ण्यते । हिरण्याक्षश् च षष्ठ-मन्वन्तरावसान-जात-प्राचेतस-दक्ष-कन्याया दितेर् जातः । तस्मात् तथा-वर्णनं तद्-अवतार-मात्रत्व-पृथिवी-मज्जन-मात्रत्वैक्य-विवक्षयैव घटते, तद्वद् अत्रापीति ।कश्चिद् एवान्यो जन्योजीवः<sup id="fnref:161"><a href="#fn:161" class="footnote-ref" role="doc-noteref">161</a></sup> स्तौत्य् अन्यः संसरतीत्य् एव मन्तव्यम् ।</p>
<p>अत्र पूर्ववत् परम-गति-प्राप्तौ भक्तेः परम्परा-कारणत्वं च दृश्यते । बृहन्-नारदीये ध्वजारोपण-माहात्म्ये—</p>
<blockquote>
<p>यतीनां विष्णु-भक्तानां परिचर्या-परायणैः ।<br>
ईक्षिता अपि गच्छन्ति पापिनोऽपि परां गतिम् ॥ [ना।पु। १.२०.७३] इति ।</p>
</blockquote>
<p>श्री-विष्णु-धर्मे—</p>
<blockquote>
<p>कुलानां शतम् आगामि समतीतं तथा शतम् ।<br>
कारयन् भगवद्-धाम नयत्य् अच्युत-लोकताम् ॥<br>
ये भविष्यन्ति येऽतीता आकल्पात् पुरुषाः कुले ।<br>
तांस् तारयति संस्थाप्य देवस्य प्रतिमां हरेः ॥ इति ।</p>
</blockquote>
<p>दूतान् प्रति यमाज्ञा चेयम्—</p>
<blockquote>
<p>येनार्चा भगवद्-भक्त्या वासुदेवस्य कारिता ।<br>
नवायुतं तत्-कुलजं भवतां शासनातिगम् ॥ इति ।</p>
</blockquote>
<p>यथाह—</p>
<blockquote>
<p><strong>त्रिः-सप्तभिः पिता पूतः पितृभिः सह तेऽनघ ।</strong><br>
<strong>यत् साधोऽस्य कुले जातो भवान् वै कुल-पावनः ॥</strong> [भा।पु। ७.१०.१८]</p>
</blockquote>
<p><strong>त्रिः-सप्तभिः</strong> प्राचीन-कल्प-गत-तदीय-पूर्व-जन्म-सम्बन्धिभिः <strong>पितृभिः सह</strong>। अस्मिन् जन्मनि हिरण्यकशिपु-कश्यप-मरीचि-ब्रह्माण एव तत्-पितर इति ॥<sup id="fnref:162"><a href="#fn:162" class="footnote-ref" role="doc-noteref">162</a></sup></p>
<p>॥ ७.१० ॥ श्री-नृसिंहः प्रह्लादम् ॥ १५१ ॥</p>
<p>[१५२]</p>
<p>तथा भक्त्य्-आभासस्यापि सर्व-पाप-क्षय-पूर्वक-श्री-विष्णु-पद-प्रापकत्वं, यथा बृहन्-नारदीये कोकिला-मानिनोर् मदिरोन्मत्तयोर् धृत-चीर-खण्ड-दण्डयोर् जीर्ण-भगवन्-मन्दिरे नृत्यतोर् ध्वजारोपण-फल-प्राप्त्या तादृशत्वं जातम् । तथा व्याध-हतस्य पक्षिणः कुक्कुर-मुख-गतस्य तत्-पलायन-वृत्त्या भगवन्-मन्दिर-परिक्रमण-फल-प्राप्त्या तादृशत्व-प्राप्तिर् इति । क्वचित् तत्र महा-भक्ति-प्राप्तिश् च, यथा बृहन्-नारसिंह-पुराणे श्री-प्रह्लादस्य । तस्य प्राग्-जन्मनि वेश्यया सह विवादेन श्री-नृसिंह-चतुर्दश्यां दैवाद् उपवासः सम्पन्नो जागरणं चेति । तथा चाह—</p>
<blockquote>
<p><strong>यस्यावतार-गुण-कर्म-विडम्बनानि</strong><br>
<strong>नामानि येऽसु-विगमे विवशा गृणन्ति ।</strong><br>
<strong>तेऽनेक-जन्म-शमलं सहसैव हित्वा</strong><br>
<strong>संयान्त्य् अपावृतामृतं तम् अजं प्रपद्ये ॥</strong> [भा।पु। ३.९.१५]</p>
</blockquote>
<p><strong>असु-विगमे</strong>ऽपीति तदानीन्तन-मात्रत्वम् अशुद्ध-वर्णत्वं<sup id="fnref:163"><a href="#fn:163" class="footnote-ref" role="doc-noteref">163</a></sup> च व्यञ्जितम् । <strong>विवशा</strong> इति तद्-इच्छां विनापि केनचित् कारणान्तरेणापीत्य् अर्थः । वशकान्तौ इत्य् अमरः । तादृश-शक्तित्वे हेतुम् आह—अवतारेति । अवतारादि-सदृशानि तत्-तत्-तुल्य-शक्तीनीत्य् अर्थः । तत्र <strong>अवतार-विडम्बनानि</strong> नृसिंहेत्य्-आदीनि, <strong>गुण-विडम्बनानि</strong> भक्त-वत्सलेत्य्-आदीनि, <strong>कर्म</strong>-<strong>विडम्बनानि</strong>गोवर्धन-धरेत्य्-आदीनि च<sup id="fnref:164"><a href="#fn:164" class="footnote-ref" role="doc-noteref">164</a></sup> ॥<sup id="fnref:165"><a href="#fn:165" class="footnote-ref" role="doc-noteref">165</a></sup></p>
<p>॥ ३.९ ॥ ब्रह्मा श्री-गर्भोदक-शायिनम् ॥ १५२ ॥</p>
<p>[१५३]</p>
<p>अस्तु तावत् शुद्ध-भक्त्य्-आभासस्य वार्ता । अपराधत्वेन दृश्यमानोऽप्य् असौ महा-प्रभावो दृश्यते । यथा विष्णु-धर्मे भगवन्-मन्त्रेण कृत-निज-रक्षं विप्रं प्रति राक्षस-वाक्यं—</p>
<blockquote>
<p>त्वाम् अत्तुम् आगतः क्षिप्तो रक्षया कृतया त्वया ।<br>
तत्-संस्पर्शाच् च मे ब्रह्मन् साध्व् एतन् मनसि स्थितम् ॥<br>
का सा रक्षा न तां वेद्मि वेद्मि नास्याः परायणम् ।<br>
किन्त्व् अस्याः सङ्गमासाद्य निर्वेदं प्रापितः परम् ॥ इति ।</p>
</blockquote>
<p>यथा वा, विष्णु-धर्माद्य्-उदाहृतायाः श्री-भगवद्-गृह-दीप-तैलं पिबन्त्याः कस्याश्चिन् मूषिकाया दैवतो मुखोद्धृत-वर्तौ दीपे समुज्ज्वलिते सति मुख-दाहेन मरणात् राज्ञीत्वं प्राप्य दीप-दानादि-लक्षण-भक्ति-निष्ठा-प्राप्तिर् अन्ते परम-पद-प्राप्तिश् च । यथा च ब्रह्माण्ड-पुराणे जन्माष्टमी-माहात्म्ये कृत-जन्माष्टमीकाया दास्या दुःसङ्गेनापि कस्यचित् तत्-फल-प्राप्तिः । तथा च बृहन्-नारदीये तादृश-दुष्ट-कार्यार्थम् अपि भगवन्-मन्दिरं मार्जयित्वा कश्चिद् उत्तमां गतिम् अवाप । न त्व् ईदृशत्वं ब्रह्म-ज्ञानस्यापि ।</p>
<p>यथोक्तं ब्रह्म-वैवर्ते—</p>
<blockquote>
<p>विषय-स्नेह-संयुक्तो ब्रह्माहम् इति यो वदेत् ।<br>
गर्भ-वास-सहस्रेषु पच्यते पापकृन् नरः ॥ इति ।</p>
</blockquote>
<p>अथ श्री-भगवद्-वशीकारितायाम् अपि सकृद् अल्प-प्रयासात्मिकाया अपि भक्तेः कारणता दृश्यते। यथा ब्रह्म-पुराणे श्री-शिव-वाक्यम्—</p>
<blockquote>
<p>दृष्टः पश्येद् अहरहः संश्रितः प्रतिसंश्रयेत् ।<br>
अर्चितश् चार्चयेन् नित्यं स देवो द्विज-पुङ्गवाः ॥ इति ।</p>
</blockquote>
<p>यथा च श्री-विष्णु-धर्मे श्री-नारद-वाक्यम्—</p>
<blockquote>
<p>तुलसी-दल-मात्रेण जलस्य चुलुकेन च ।<br>
विक्रीणीते स्वम् आत्मानं भक्तेभ्यो भक्त-वत्सलः ॥ इति ।</p>
</blockquote>
<p>तद् ईदृशं माहात्म्य-वृन्दं न प्रशंसा-मात्रम् अजामिलादौ प्रसिद्धत्वात् । दर्शिताश् च न्यायाः श्री-भगवन्-नाम-कौमुद्य्-आदौ । तथैव नाम्न्य् अर्थवाद-कल्पनायां दोषोऽपि श्रूयते, तथार्थ-वादो हरि-नाम्नि [प।पु। ३.२५.१६] इति हि पाद्मे नामापराध-गणने ।</p>
<blockquote>
<p>अर्थ-वादं हरेर् नाम्नि सम्भावयति यो नरः ।<br>
स पापिष्ठो मनुष्याणां निरये पतति स्फुटम् ॥ इति कात्यायन-संहितायाम् ।<br>
मन्-नाम-कीर्तन-फलं विविधं निशम्य<br>
न श्रद्दधाति मनुते यद् उतार्थ-वादम् ।<br>
यो मानुषस् तम् इह दुःख-चये क्षिपामि<br>
संसार-घोर-विविधार्ति-निपीडिताङ्गम् ॥</p>
</blockquote>
<p>इति ब्रह्म-संहितायां बोधायनं प्रति श्री-परमेश्वरोक्तौ । ततोऽन्तर्भूत-नामानुसन्धानेष्व् अन्येषु तद्-भजनेषु च सुतराम् एवार्थ-वादे दोषोऽवगम्यते । तद् एवं यथार्थ एव तन्-माहात्म्ये सत्य् अपि यत्र सम्प्रति तद्-भजने फलोदयो न दृश्यते,  कुत्रचिच् छास्त्रे च पुरातनानाम् अप्य् अन्यथा श्रूयते तत्र नामार्थ-वाद-कल्पना-वैष्णवानादरादयो दुरन्ता अपराधा एव प्रतिबन्ध-कारणं वक्तव्यम् । अत एवोक्तं श्री-शौनकेन—</p>
<blockquote>
<p>तद् अश्म-सारं हृदयं बतेदं<br>
यद् गृह्यमाणैर् हरि-नाम-धेयैः ।<br>
न विक्रियेताथ यदा विकारो<br>
नेत्रे जलं गात्र-रुहेषु हर्षः ॥ [भा।पु। २.३.२४] इति ।</p>
</blockquote>
<p>यथा प्रायेणाधुनिकानाम् । यथा वा,</p>
<blockquote>
<p>ब्रह्मण्यस्य वदान्यस्य तव दासस्य केशव ।<br>
स्मृतिर् नाद्यापि विध्वस्ता भवत्-सन्दर्शनार्थिनः ॥ [भा।पु। १०.६४.२५] इति ।</p>
</blockquote>
<p>तद्-उक्त-रीत्याध्यवसित-भक्तेर् अपि नृगस्य, जिह्वा न वक्ति [भा।पु। ६.३.२९] इत्य्-आदि-यम-वाक्य-विरुद्धं यम-लोक-गमनं प्राप्तवतो विना चार्थवाद-कल्पनामयं भावं श्रुत-शास्त्रस्यापि तस्य सत्यां तादृश-माहात्म्यायां भक्तौ श्रीमद्-अम्बरीषादिवत् सेवाग्रहं परित्यज्य दान-कर्माग्रहो न स्यात् । तादृशापराधे भक्ति-स्तम्भश् च श्रूयते । यथा पाद्मे नामापराध-भञ्जन-स्तोत्रे—</p>
<blockquote>
<p>नामैकं यस्य वाचि स्मरण-पथ-गतं श्रोत्र-मूलं गतं वा<br>
शुद्धं वाशुद्ध-वर्णं व्यवहित-रहितं तारयत्य् एव सत्यम् ।<br>
तच् चेद् देह-द्रविण-जनता-लोभ-पाषण्ड-मध्ये<br>
निक्षिप्तं स्यान् न फल-जनकं शीघ्रम् एवात्र विप्र ॥ [प।पु। ४.२५.२४]</p>
</blockquote>
<p>देहादि-लोभार्थं ये <em>पाषण्डा</em> गुर्व्-अवज्ञादि-दशापराध-युक्तास् तन्-<em>मध्य</em> इत्य् अर्थः । स्कान्दे प्रह्लाद-संहितायां द्वारका-माहात्म्ये—</p>
<blockquote>
<p>पूजितो भगवान् विष्णुर् जन्मान्तर-शतैर् अपि ।<br>
प्रसीदति न विश्वात्मा वैष्णवे चावमानिते ॥</p>
</blockquote>
<p>स्कान्द एवान्यत्र मार्कण्डेय-भगीरथ-संवादे—</p>
<blockquote>
<p>दृष्ट्वा भागवतं दूरात् सम्मुखे नोपयाति हि ।<br>
न गृह्णाति हरिस् तस्य पूजां द्वादश-वर्षिकीम् ॥<br>
दृष्ट्वा भागवतं विप्रं नमस्कारेण नार्चयेत् ।<br>
देहिनस् तस्य पापस्य न च वै क्षमते हरिः ॥ इति ।</p>
</blockquote>
<p>एवं बहून्य् एवापराधान्तराण्य् अपि दृश्यन्ते । एवम् एव श्री-विष्णु-पुराणे शत-धनुर् नाम्नो राज्ञो भगवद्-आराधन-तत्परस्यापि वेद-वैष्णव-निन्दकाल्प-सम्भाषयैव कुक्कुरादि-योनि-प्राप्तिर् उक्ता । अतः शुश्रूषोः श्रद्दधानस्य [भा।पु। १.२.१६] इत्य्-आदौ, आवृत्तिर् असकृद्-उपदेशात् [वे।सू। ४.१.१] इत्य्-आदौ च पुरुषाणां प्रायः सापराधत्वाभिप्रायेणैवावृत्ति-विधानम् । सापराधानाम् आवृत्त्य्-अपेक्षा चोक्ता पाद्मे नामापराध-भञ्जन-स्तोत्रे नामोपलक्ष्य—</p>
<blockquote>
<p>नामापराध-युक्तानां नामान्य् एव हरन्त्य् अघम् । <br>
अविश्रान्ति-प्रयुक्तानि तान्य् एवार्थ-कराणि च ॥ [प।पु। ४.२५.२३] इति ।</p>
</blockquote>
<p>एतद्-अपेक्षयैव त्रैलोक्य-सम्मोहन-तन्त्रादाव् अष्टादशाक्षरादेर् आवृत्ति-विधानम्, यथा—</p>
<blockquote>
<p>इदानीं शृणु देवि त्वं केवलस्य मनोर् विधिम् ।<br>
दश-कृत्वो जपेन् मन्त्रम् आपत्-कल्पेन मुच्यते ॥<br>
सहस्र-जप्तेन तथा मुच्यते महतैनसा ।<br>
अयुतस्य जपेनैव महा-पातक-नाशनम् ॥इत्य्-आदि ।</p>
</blockquote>
<p>तथा ब्रह्म-वैवर्ते नामोपलक्ष्य—</p>
<blockquote>
<p>हनन् ब्राह्मणम् अत्यन्तं कामतो वा सुरां पिबन् ।<br>
कृष्ण कृष्णेत्य् अहो-रात्रं सङ्कीर्त्य शुचिताम् इयात् ॥ इत्य्-आदि ।</p>
</blockquote>
<p>अत्रापराधालम्बनत्वेनैव वर्तमानानां पाप-वासनानां सहैवापराधेन नाश इति तात्पर्यम् । एतादृश-प्रतिबन्धापेक्षयैवोक्तं विष्णु-धर्मे—</p>
<blockquote>
<p>रागादि-दूषितं चित्तं नास्पदं मधुसूदने ।<br>
बध्नाति न रतिं हंसः कदाचित् कर्दमाम्बुनि ॥<br>
न योग्या केशवं स्तोतुं वाग् दुष्टा चानृतादिना ।<br>
तमसो नाशनायालं नेन्दोर् लेखा घनावृता ॥ इति ।</p>
</blockquote>
<p>सिद्धानाम् आवृत्तिस् तु प्रतिपदम् एव सुख-विशेषोदयार्था । असिद्धानाम् आवृत्ति-नियमः फल-पर्याप्ति-पर्यन्तः, तद्-अन्तरायेऽपराधावस्थिति-वितर्कात् । यतः (१) कौटिल्यम्, (२) अश्रद्धा, (३) भगवन्-निष्ठा-च्यावक-वस्त्व्-अन्तराभिनिवेशः, (४) भक्ति-शैथिल्यं, (५) स्व-भक्त्य्-आदि-कृत-मानित्वम् इत्य् एवम्-आदीनि महत्-सङ्गादि-लक्षाण-भक्त्यापि निवर्तयितुं दुष्कराणि चेत्, तर्हि तस्यापराधस्यैव कार्याणि, तान्य् एव च प्राचीनस्य तस्य लिङ्गानि । अत एव कुटिलात्मनाम् उत्तमम् अपि नानोपचारादिकं नाङ्गीकरोति भगवान्, यथा दूत्य-गतो दुर्योधनस्य । आधुनिकानां च श्रुत-शास्त्राणाम् अपराध-दोषेण श्री-भगवति श्री-गुरौ तद्-भक्तादिषु चान्तरानादरादाव् अपि सति बहिस् तद्-अर्चनाद्य्-आरम्भः कौटिल्यम्<sup id="fnref:166"><a href="#fn:166" class="footnote-ref" role="doc-noteref">166</a></sup> । अत एवाकुटिल-मूढानां भजनाभासादिनापि कृतार्थत्वम् उक्तम् । कुटिलानां तु भक्त्य्-अनुवृत्तिर् अपि न भवतीति<sup id="fnref:167"><a href="#fn:167" class="footnote-ref" role="doc-noteref">167</a></sup> स्कान्दे श्री-पराशर-वाक्ये दृश्यते—</p>
<blockquote>
<p>न ह्य् अपुण्यवतां लोके मूढानां कुटिलात्मनाम् ।<br>
भक्तिर् भवति गोविन्दे कीर्तनं स्मरण ं तथा ॥ इति ।</p>
</blockquote>
<p>एतद्-अपेक्षयैवोक्तं विष्णु-धर्मे—</p>
<blockquote>
<p>सत्यं शतेन विघ्नानां सहस्रेण तथा तपः ।<br>
विघ्नायुतेन गोविन्दे नॄणां भक्तिर् निवार्यते ॥ इति ।</p>
</blockquote>
<p>अत एवाह—</p>
<blockquote>
<p><strong>तं सुखाराध्यम् ऋजुभिर् अनन्य-शरणैर् नृभिः ।</strong><br>
<strong>कृतज्ञः को न सेवेत दुराराध्यम् असाधुभिः ॥</strong> [भा।पु। ३.१९.३६]</p>
</blockquote>
<p>स्पष्टम् ॥ ३.१९ ॥ श्री-सूतः ॥ १५३ ॥</p>
<p>[१५४]</p>
<p>यथैव भगवद्-भक्ता अप्य् अकुटिलात्मनोऽज्ञाननुगृह्णन्ति, न तु कुटिलात्मनो विज्ञान् इति दृश्यते । यथा—</p>
<blockquote>
<p><strong>दूरे हरि-कथाः केचिद् दूरे चाच्युत-कीर्तनाः ।</strong><br>
<strong>स्त्रियः शूद्रादयश् चैव तेऽनुकम्प्या भवादृशाम् ॥</strong><br>
<strong>विप्रो राजन्य-वैश्यौ वा हरेः प्राप्ताः पदान्तिकम् ।</strong><br>
<strong>श्रौतेन जन्मनाथापि मुह्यन्त्य् आम्नाय-वादिनः ॥</strong> [भा।पु। ११.५.४-५]</p>
</blockquote>
<p>टीका च—तत्र येऽज्ञास् ते भवद्-विधानाम् अनुग्राह्या इत्य् आह—<strong>दूर</strong> इति । ज्ञान-लव-दुर्विदग्धास् त्व् अचिकित्स्यत्वाद् उपेक्ष्या इत्य् आशयेनाह—<strong>विप्र</strong> इति ॥ इत्य् एषा ।</p>
<p>॥ ११.५ ॥ श्री-चमसो निमिम् ॥ १५४ ॥</p>
<p>[१५५]</p>
<p>अथाश्रद्धा । दृष्टे श्रुतेऽपि तन्-महिमादौ विपरीत-भावनादिना विश्वासाभावः । यथा  दुर्योधनस्यैव विश्वरूप-दर्शनादाव् अपि । अत एव यथा—आपन्नः संसृतिं घोरां यन् नाम विवशो गृणन् [भा।पु। १.१.१४] इत्य्-आदि-शौनकस्य, दन्ता गजानां कुलिशाग्र-निष्ठुराः [वि।पु। १.१७.४४] इति श्री-प्रह्लादस्यानुभव-सिद्धं, न तथा सर्वेषाम् । ईदृशम् आनुषङ्गिकं फलं तु शुद्ध-भक्तैर् भगवन्-महिम-ख्यापनेच्छा यदि स्यात्, तदैवेष्यते, न तु स्व-रक्षणाय स्व-महिम-दर्शनाय वा । यथैवोक्तं—</p>
<blockquote>
<p>दन्ता गजानां कुलिशाग्र-निष्ठुराः<br>
शीर्णा यद् एते न बलं ममैतत् ।<br>
महा-विपत्-पात-विनाशनोऽयं<br>
जनार्दनानुस्मरणानुभावः ॥ [वि।पु। १.१७.४४]</p>
</blockquote>
<p>श्री-परीक्षित्-प्रभृतिभिस् तु तद् अपि नेष्टं, यथा—</p>
<blockquote>
<p><strong>द्विजोपसृष्टः कुहकस् तक्षको वा</strong><br>
<strong>दशत्व् अलं गायत विष्णु-गाथाः ॥</strong> [भा।पु। १.१९.१५]</p>
</blockquote>
<p>॥ स्पष्टम् ॥ १.१९ ॥ राजा ॥ १५५ ॥</p>
<p>[१५६]</p>
<p>अत एवाधुनिकेषु महानुभाव-लक्षणवत्सु तद्-दर्शनेऽपि<sup id="fnref:168"><a href="#fn:168" class="footnote-ref" role="doc-noteref">168</a></sup> नाविश्वासः कर्तव्यः । कुत्रचिद् भगवद्-उपासना-विशेषेणैव तादृशम् आनुषङ्गिकं फलम् उदयते । यथा—</p>
<blockquote>
<p><strong>यदैक-पादेन स पार्थिवात्मजस्</strong><sup id="fnref:169"><a href="#fn:169" class="footnote-ref" role="doc-noteref">169</a></sup><br>
<strong>तस्थौ तद्-अङ्गुष्ठ-निपीडिता मही ।</strong><br>
<strong>ननाम तत्रार्धम् इभेन्द्र-धिष्ठिता</strong><br>
<strong>तरीव सव्येतरतः पदे पदे ॥</strong> [भा।पु। ४.८.७९]</p>
</blockquote>
<p>अत्र सर्वात्मकतयैव विष्णु-समाधिना तादृक् फलम् उदितम् । एतादृश्य् उपासना चास्य भावि-ज्योतिर्-मण्डलात्मक-विश्व-चालन-पदोपयोगितयोदितेति ज्ञेयम् ॥</p>
<p>॥ ४.८ ॥ श्री-मैत्रेयः ॥ १५६ ॥</p>
<p>[१५७]</p>
<p>अथ भगवन्-निष्ठा-च्यावक-वस्त्व्-अन्तराभिनिवेशो, यथा—</p>
<blockquote>
<p><strong>एवम् अघटमान-मनोरथाकुल-हृदयो मृग-दारकाभासेन स्वारब्ध-कर्मणा योगारम्भणतो विभ्रंशितः स योग-तापसो भगवद्-आराधन-लक्षणाच् च ।</strong> [भा।पु। ५.८.२६] इति ।</p>
</blockquote>
<p><strong>स</strong> श्री-भरतः । अत्रैवं चिन्त्यं—भगवद्-भक्त्य्-अन्तरायकं सामान्यंप्रारब्ध-कर्म न भवितुम् अर्हति, दुर्बलत्वात् । ततः प्राचीनापराधात्मकम् एव तल् लभ्यत इन्द्रद्युम्नादीनाम् इवेति ॥</p>
<p>॥ ५.८ ॥ श्री-शुकः ॥ १५७ ॥</p>
<p>[१५८]</p>
<p>केचित् तु साधारणस्यैव प्रारब्धस्य तादृशेषु भक्तेषु प्राबल्यं तद्-उत्कण्ठा-वर्धनार्थं स्वयं भगवतैव क्रियत इति मन्यन्ते । सा च वर्णिता मृग-देहं प्राप्तस्य तस्य । तथैव श्री-नारदस्य पूर्व-जन्मनि जात-रतेर् अपि कषाय-रक्षणम् आह—</p>
<blockquote>
<p><strong>हन्तास्मिन् जन्मनि भवान् मा मां द्रष्टुम् इहार्हति ।</strong><br>
<strong>अविपक्व-कषायाणां दुर्दर्शोऽहं कुयोगिनाम् ॥</strong> [भा।पु। १.६.२२]</p>
</blockquote>
<p>स्पष्टम् । तद् एवम् अपराध-हेतुक-तद्-अभिनिवेशोदाहरणं गजेन्द्रादीनां विषयावस्थायां कार्यम्॥</p>
<p>॥ १.६ ॥ श्री-भगवान् ॥ १५८ ॥</p>
<p>[१६०]</p>
<p>अथ भक्ति-शैथिल्यं येनाध्यात्मिकादि-सुख-दुःख-निष्ठैवोल्लसति । भक्ति-तत्-पराणां तु तत्रानादरो भवति । यथा सहस्र-नाम-स्तोत्रे—</p>
<blockquote>
<p>न वासुदेव-भक्तानाम् अशुभं विद्यते क्वचित् ।<br>
जन्म-मृत्यु-जरा-व्याधि-भयं चाप्य् उपजायते ॥ इति ।</p>
</blockquote>
<p>या तु सत्-साधकस्य मनुष्य-देह-रिरक्षिषा जायते, साप्य् उपासना-वृद्धि-लोभेन, न तु देह-मात्र-रिरक्षिषयेति । न तया च भक्ति-तात्पर्य-हानिः । तद् एवं विवेक-सामर्थ्य-युक्तस्यापि भक्ति-तात्पर्य-व्यतिरेक-गम्यं तच्-छैथिल्यं मध्ये मध्ये रुच्यमाणया भक्त्या यन् न<sup id="fnref:170"><a href="#fn:170" class="footnote-ref" role="doc-noteref">170</a></sup> दूरीक्रियते तदपराधालम्बनम् एवेति गम्यते । अत एवापराधानुमाना-प्रवृत्तेर् मूढे चासमर्थे चाल्पेन सिद्धिः समर्थैव । तत्र दीन-दयालोः श्री-भगवतः कृपा चाधिका प्रवर्तते ।</p>
<p>किं तु, <sup id="fnref:171"><a href="#fn:171" class="footnote-ref" role="doc-noteref">171</a></sup> विवेक-सामर्थ्य-युक्ते सम्प्रत्य् अपि योऽपराधापातो भवति, सोऽत्यन्त-दौरात्म्याद् एव । तद्-विपरीते तु नातिदौरात्म्याद् इति विदुषः समर्थस्य शतधनुषोऽन्तरायोऽनन्तर-विहित-भगवद्-उपासनस्यापि युक्त एव । मूढानां तु मूषिकादीनाम् अपराधेऽपि सिद्धिस् तथैव युक्ता, दौरात्म्याभावेन भजन-स्वरूप-प्रभावस्यापराधम् अतिक्रम्योदयात् ।</p>
<p>अथ भक्त्य्-आदि-कृताभिमानत्वं चापराध-कृतम् एव, वैष्णवावमानादि-लक्षणाप-राधान्तर-जनकत्वात् । यथा दक्षस्य प्राक्तन-श्री-शिवापराधेन प्राचेतसत्वावस्थायां श्री-नारदापराध-जन्मापि दृश्यते । तद् एवं यत्सकृद्<sup id="fnref:172"><a href="#fn:172" class="footnote-ref" role="doc-noteref">172</a></sup> भजनादिनैव फलोदय उक्तः, तद् यथावद् एव, यदि प्राचीनोऽर्वाचीनो वापराधो न स्यात् । मरणे तु सर्वथा सकृद् एव यथा-कथञ्चिद् अपि भजनम् अपेक्षते, तत्र हि तस्यैव सकृद् अपि भगवन्-नाम-ग्रहणादिकं जायते, यस्य पूर्वत्र वात्र वा जन्मनि सिद्धेन भगवद्-आराधनादिना तदानीं स्वीय-प्रभावं प्रकटयतानन्तरम् एव भगवत्-साक्षात्कारो भाव्यते<sup id="fnref:173"><a href="#fn:173" class="footnote-ref" role="doc-noteref">173</a></sup> ।</p>
<blockquote>
<p>यं यं वापि स्मरन् भावं त्यजन्त्य् अन्ते कलेवरम् ।<br>
तं तम् एवैति कौन्तेय सदा तद्-भाव-भावितः ॥ [गीता ८.६]<br>
इति श्री-गीतोपनिषद्भ्यः ।</p>
</blockquote>
<p>ततोऽपराधाभावात् तत्-क्षयार्थं न तत्रावृत्त्य्-अपेक्षा, यथाजामिलस्य, न तथा कृत-तन्-नाम-श्रवणादीनाम् अपि यम-दूतानाम् । यथाह—</p>
<blockquote>
<p><strong>अथापि मे दुर्भगस्य विबुधोत्तम-दर्शने ।</strong><br>
<strong>भवितव्यं मङ्गलेन येनात्मा मे प्रसीदति ॥</strong> [भा।पु। ६.२.३२]</p>
</blockquote>
<p>पूर्वेण <strong>मङ्गलेन</strong> महता पुण्येन इति टीका च ॥</p>
<p>[१६०]</p>
<p>व्यतिरेकेणाह—</p>
<blockquote>
<p><strong>अन्यथा म्रियमाणस्य नाशुचेर् वृषली-पतेः ।</strong><br>
<strong>वैकुण्ठ-नाम-ग्रहणं जिह्वा वक्तुम् इहार्हति ॥</strong> [भा।पु। ६.२.३३]</p>
</blockquote>
<p>स्पष्टम् ॥ ६.२ ॥ श्रीमान् अजामिलः ॥ १५९-१६० ॥</p>
<p>[१६१]</p>
<p>यत् तु श्री-भरतस्य मृग-शरीरं त्यजतो नामानि गृहीत्वापि शरीरान्तर-प्राप्तिः, तत्रापि साक्षाद्-भाव-प्राप्तिर् एव तादृशानां हृदि सदाविर्भावात् । एवम् अजामिलस्य पूर्व-शरीर-स्थिताव् अपि ज्ञेयम् । ततो मरण-समये सकृद्-भजनस्यानन्तरम् एव कृतार्थत्व-प्रापणे व्यभिचारो न स्यात् । अत एवाह—</p>
<blockquote>
<p><strong>एतावान् साङ्ख्य-योगाभ्यां स्व-धर्म-परिनिष्ठया ।</strong><br>
<strong>जन्म-लाभः परः पुंसाम् अन्ते नारायण-स्मृतिः ॥</strong>[भा।पु। २.१.६]</p>
</blockquote>
<p>टीका च—<strong>एतावान्</strong> एव जन्मनो लाभः फलम् । तम् आह—<strong>नारायण-स्मृतिर्</strong> इति । साङ्ख्यादिभिः साध्य इति तेषां स्वातन्त्र्येण लाभत्वं वारयति । <strong>अन्ते</strong> च <strong>स्मृतिः परो लाभः,</strong> न तन्-महिमा वक्तुं शक्यत इत्य् अर्थः॥ इत्य् एषा ॥</p>
<p>नाम-कौमुदी-कारैश् च &ldquo;अन्तिम-प्रत्ययोऽभ्यर्हितः&rdquo;[ना।कौ। ३] इत्य् उक्तम् ॥</p>
<p>॥ २.१ ॥ श्री-शुकः ॥ १६१ ॥</p>
<p>[१६२]</p>
<p>अत एवाजामिलस्यान्यदापि पुत्रोपचारितं नारायण-नाम गृह्णतः—</p>
<blockquote>
<p>प्रयाणे चाप्रयाणे च यन् नाम स्मरतां नॄणाम् ।<br>
सद्यो नश्यति पापौघो नमस् तस्मै चिद्-आत्मने ॥[प।पु। ६.१२८.२३८]</p>
</blockquote>
<p>इति पाद्मे देव-द्युति-स्तोत्रानुसारेण ज्वर-मरण-दशायाम् अपि सकल-कश्मल-निरसनानि तव गुण-कृत-नाम-धेयानि [भा।पु। ५.३.१४] इति पञ्चमोक्त-स्थित्<strong>आपि</strong>-शब्देन च प्रथम-नाम-ग्रहणाद् एव क्षीण-सर्व-पापस्यापि मरणे यन्-नाम-ग्रहणं, तत्-प्रशंसैव श्रूयते । तत्राप्य् आवृत्त्या—</p>
<blockquote>
<p><strong>अथैनं मापनयत कृताशेषाघ-निष्कृतम् ।</strong><br>
<strong>यद् असौ भगवन्-नाम म्रियमाणः समग्रहीत् ॥</strong> [भा।पु। ६.२.१३] इत्य्-आदि ।</p>
</blockquote>
<p><strong>अशेष</strong>-शब्दोऽत्र वासना-पर्यन्तः । <strong>अघ</strong>-शब्दश् चापराध-पर्यन्त इति । अत्र मरणे सर्वेषां दैन्यादयोऽपि श्री-भगवत्-कृपातिशय-द्वारम् इति द्रष्टव्यम् ॥</p>
<p>॥ ६.१ ॥ श्री-विष्णु-दूताः यम-दूतान् ॥ १६२ ॥</p>
<p>[१६३]</p>
<p>तद् एवम् अधिकारि-विशेषं प्राप्यैव तत्-तत्-फलोदयो दृष्टः<sup id="fnref:174"><a href="#fn:174" class="footnote-ref" role="doc-noteref">174</a></sup> । यथैव पूर्वम् उदाहृतम् । यथा च जात-रुचिं प्राप्य—</p>
<blockquote>
<p><strong>तव विक्रीडितं कृष्ण नृणां परम-मङ्गलम् ।</strong><br>
<strong>कर्ण-पीयूषम् आसाद्य त्यजन्त्य् अन्य-स्पृहां जनाः ॥</strong> [भा।पु। ११.६.४४]</p>
</blockquote>
<p>अत एवोक्तम्—</p>
<blockquote>
<p>न क्रोधो न च मात्सर्यं न लोभो नाशुभा मतिः ।<br>
भवन्ति कृत-पुण्यानां भक्तानां पुरुषोत्तम ॥ इति ॥</p>
</blockquote>
<p>॥ ११.६ ॥ श्रीमद्-उद्धवः ॥ १६३ ॥</p>
<p>[१६४]</p>
<p>जात-प्रेमाणं प्राप्य—</p>
<blockquote>
<p><strong>नैषातिदुःसहा क्षुन् मां त्यक्तोदम् अपि बाधते ।</strong><br>
<strong>पिबन्तं त्वन्-मुखाम्भोज- च्युतं हरि-कथामृतम् ॥</strong> [भा।पु। १०.१.१३]</p>
</blockquote>
<p>स्पष्टम् ॥ १०.१ ॥ श्री-राजा ॥ १६४ ॥</p>
<p>[१६५]</p>
<p>व्याख्याते यथा-कथञ्चिद् भजन-सम्यग्-भजनावृत्ती । तद् एवं भगवद्-अर्पित-धर्मादि-साध्यत्वात् तां विनान्येषाम् अकिञ्चित्करत्वात्, तस्याः स्वत एव समर्थत्वात्, स्व-लेशेन स्वाभासादिनापि परमार्थ-पर्यन्त-प्रापकत्वात्, सर्वेषां वर्णानां नित्यत्वाच् च, साक्षाद् भक्ति-रूपं तत्-साम्मुख्यम् एवात्राभिधेयं वस्त्व् इति स्थितम् । इयम् एव केवलत्वाद् अनन्यताख्या ।</p>
<blockquote>
<p>अनन्याश् चिन्तयन्तो मां ये जनाः पर्युपासते ।<br>
तेषां नित्याभियुक्तानां योग-क्षेमं वहाम्य् अहम् ॥<br>
येऽप्य् अन्य-देवता-भक्ता यजन्ते श्रद्धयान्विताः ।<br>
तेऽपि माम् एव कौन्तेय यजन्त्य् अविधि-पूर्वकम् ॥ [गीता ९.२२-२३]</p>
</blockquote>
<p>इत्य् अव्यवहित-वाक्य-द्वयेऽन्वय-व्यतिरेकोक्त्यानन्यत्वं नाम ह्य् अन्योपासना-राहित्येन तद्-भजनम् उच्यते । इत्थम् एवाङ्गीकृतम्—अपि चेत् सुदुराचारो भजते माम् अनन्य-भाक् [गीता ९.३०] इत्य्-आदौ । तस्याश् च महा-दुर्बोधत्वं महा-दुर्लभत्वं चोक्तम्—धर्मं तु साक्षाद् भगवत्-प्रणीतं न वै विदुर् ऋषयो नापि देवाः [भा।पु। ६.३.१९] इत्य्-आदौ, येऽभ्यर्थिताम् अपि च नो नृ-गतिं प्रपन्ना [भा।पु। ३.१५.२४] इत्य्-आदौ च ।</p>
<p>तद् एवं तस्याः श्रवणादि-रूपायाः साक्षाद्-भक्तेः सर्व-विघ्न-निवारण-पूर्वक-साक्षाद्-भगवत्-प्रेम-फलदत्वे स्थिते परम-दुर्लभत्वे च सत्य् अन्य-कामनया च नाभिधेयत्वम् । तथा चोक्तं चतुर्थे—</p>
<blockquote>
<p>तं दुराराध्यम् आराध्य सताम् अपि दुरापया ।<br>
एकान्त-भक्त्या को वाञ्छेत् पाद-मूलं विना बहिः ॥ [भा।पु। ४.२४.५५] इति ।</p>
</blockquote>
<p>तन्-मात्र-कामनायां च भक्तेर् एवाकिञ्चनत्वम् अकामत्वं च संज्ञापितम् ।</p>
<blockquote>
<p>मत्तोऽप्य् अनन्तात् परतः परस्मात्<br>
स्वर्गापवर्गाधिपतेर् न किञ्चित् ।<br>
येषां किम् उ स्याद् इतरेण तेषाम्<br>
अकिञ्चनानां मयि भक्ति-भाजाम् ॥ [भा।पु। ५.५.२५] इति श्री-ऋषभदेव-वाक्यात् ।</p>
</blockquote>
<p>अकामः सर्व-कामो वा [२.३.१०]इत्य्-आदेश् च । तथेयम् एवैकान्तितेत्य् उच्यते—</p>
<blockquote>
<p>एकान्तिनो यस्य न कञ्चनार्थं<br>
वाञ्छन्ति ये वै भगवत्-प्रपन्नाः [भा।पु। ८.३.२०] इति गजेन्द्र-वाक्यम् ।<br>
एवं प्रलोभ्यमानोऽपि वरैर् लोक-प्रलोभनैः ।<br>
एकान्तित्वाद् भगवति नैच्छत् तान् असुरोत्तमः ॥<br>
[भा।पु। ७.९.५५] इति नारद-वाक्याच् च ।</p>
</blockquote>
<p>अत एवोक्तं गारुडे—</p>
<blockquote>
<p>एकान्तेन सदा विष्णौ यस्माद् एव परायणाः ।<br>
तस्माद् एकान्तिनः प्रोक्तास् तद्-भागवत-चेतसः ॥ [ग।पु। १.२३१.१४] इति ।</p>
</blockquote>
<p>एषैवोपदिष्टा श्री-गीतोपनिषत्सु—</p>
<blockquote>
<p>भक्त्या त्व् अनन्यया शक्य अहम् एवंविधोऽर्जुन ।<br>
ज्ञातुं द्रष्टुं च तत्त्वेन प्रवेष्टुं च परन्तप ॥<br>
मत्-कर्म-कृन् मत्-परमो मद्-भक्तः सङ्ग-वर्जितः ।<br>
निर्वैरः सर्व-भूतेषु यः स माम् एति पाण्डव ॥ [गीता ११.५४-५५]</p>
</blockquote>
<p><em>मत्-कर्म</em> श्रवण-कीर्तनादि । <em>अहम्</em> एव <em>परमः</em> साधनत्वेन साध्यत्वेन च यस्य । अत एव साधन-साध्यान्तर-<em>सङ्ग-विवर्जित</em> इति व्याख्येयम् । इमाम् एव भक्तिम् आह —</p>
<blockquote>
<p><strong>तस्माद् अर्थाश् च कामाश् च धर्माश् च यद्-अपाश्रयाः ।</strong><br>
<strong>भजतानीहयात्मानम् अनीहं हरिम् ईश्वरम् ॥</strong> [भा।पु। ७.७.४८]</p>
</blockquote>
<p><strong>यद्-अपाश्रया</strong> यद्-अधीनाः । तं <strong>हरिम्</strong> इत्य् अन्वयः । <strong>अनीहया</strong> कामना-त्यागेन । <strong>अनीहं</strong> तथैव कामना-शून्यम् । इच्छाकाङ्क्षा-स्पृहेहा-तृट् इत्य् अमरः ॥</p>
<p>॥ ७.७ ॥ श्री-प्रह्लादोऽसुर-बालकान् ॥ १६५ ॥</p>
<p>[१६६]</p>
<p>तथैवोभयोः कामना-शून्यत्वं स्वयम् एवाह—</p>
<blockquote>
<p><strong>आशासानो न वै भृत्यः स्वामिन्य् आशिष आत्मनः ।</strong><br>
<strong>न स्वामी भृत्यतः स्वाम्यम् इच्छन् यो राति चाशिषः ॥</strong><br>
<strong>अहं त्व् अकामस् त्वद्-भक्तस् त्वं च स्वाम्य् अनपाश्रयः ।</strong><br>
<strong>नान्यथेहावयोर् अर्थो राज-सेवकयोर् इव ॥</strong> [भा।पु। ७.१०.५-६]</p>
</blockquote>
<p>स्पष्टम् ॥ ७.१० ॥ श्री-प्रह्लादः श्री-नृसिंहदेवम् ॥ १६६ ॥</p>
<p>[१६७]</p>
<p>एवम् एवाह—</p>
<blockquote>
<p><strong>नैवात्मनः प्रभुर् अयं निज-लाभ-पूर्णो</strong><br>
<strong>मानं जनाद् अविदुषः करुणो वृणीते ।</strong><br>
<strong>यद् यज् जनो भगवते विदधीत मानं</strong><br>
<strong>तच् चात्मने प्रति-मुखस्य यथा मुख-श्रीः ॥</strong> [भा।पु। ७.९.११]</p>
</blockquote>
<p><strong>अयं प्रभुर् आत्मनो मानं</strong>पूजां <strong>जनान्</strong> निज-भक्तान् <strong>नवृणीते</strong> नेच्छति । तत्र हेतुः—<strong>निजस्य</strong> भक्तस्यैव <strong>लाभेन पूर्णः</strong> परम-सन्तुष्टः । हेत्व्-अन्तरं—<strong>करुणः</strong> पूजार्थं तत्-प्रयासादाव् असहिष्णुः । कथम्भूताज् जनात्? <strong>अविदुषः,</strong> पितुर् अग्रे बालकवत् तस्याग्रे न किञ्चिद् अपि जानतः । एषा स्वस्य जनैक-वर्गत्वेन दैन्योक्तिः । यद् वा, तद्-आवेशेनान्यत् किञ्चिद् अपि न जानत इत्य् अर्थः । उभयत्र पक्षेऽपि तच् च तस्य कारुण्य-हेतुर् इति भावः ।</p>
<p>तर्हि किं जनस् तस्य पूजां न कुरुते ? इत्य् आशङ्क्याह—यद् इति । स च <strong>जनोयद् यद्</strong> यं यं मानं <strong>भगवते विदधीत</strong> सम्पादयति, स सर्वोऽप्य् आत्मार्थम् एव । तत्-सम्मान-मात्रेणैव स्व-सम्माननाभिमननात् सुखं मन्यमानस् तन्-मानं करोत्य् एवेत्य् अर्थः।</p>
<p>तत्-सम्मान-मात्रेण स्व-सम्मानश् च तद्-एक-जीवनस्य तज्-जनस्य युक्त एवेति दृष्टान्तम् आह—<strong>यथा मुखे</strong> या शोभा क्रियते, तन्-मात्रम् एव <strong>प्रतिमुखस्य</strong> शोभायैभवति, नान्यद् इति ॥</p>
<p>॥ ७.९ ॥ श्री-प्रह्लादः श्री-नृसिंहम् ॥ १६७ ॥</p>
<p>[१६८]</p>
<p>अत एवाह—</p>
<blockquote>
<p><strong>नालं द्विजत्वं देवत्वम् ऋषित्वं वासुरात्मजाः ।</strong><br>
<strong>प्रीणनाय मुकुन्दस्य न वृत्तं न बहु-ज्ञता ॥</strong><br>
<strong>न दानं न तपो नेज्या न शौचं न व्रतानि च ।</strong><br>
<strong>प्रीयतेऽमलया भक्त्या हरिर् अन्यद् विडम्बनम् ॥</strong> [भा।पु। ७.७.५१-५२]</p>
</blockquote>
<p><strong>अमलया</strong> निष्कामया । <strong>विडम्बनं</strong> नटन-मात्रम् । अतः सकाम-भक्तस्यापि भक्तेर् नटन-मात्र-तात्पर्येण भक्त्य्-अनुकरण-मात्रत्वात् । यथा परेषाम् अपि नटानां क्वचित् तद्-अनुकरणं तथैवेति ।</p>
<p>तत्र सकामत्वम् ऐहिकं पारलौकिकं चेति द्विविधम्। तत् सर्वम् एव निषिध्यते श्री-नागपत्नी-वचनादौ—न पारमेष्ठ्यं न महेन्द्र-धिष्ण्यम् [भा।पु। १०.१६.३७] इत्य्-आदिना । तस्माद् वैवस्वत-मनु-पुत्रस्य पृषध्रस्य तु मुमुक्षोर् अपि एकान्तित्व-व्यपदेशो गौण एव बोद्धव्यः ।</p>
<blockquote>
<p>मा मां प्रलोभयोत्पत्त्या सक्तंकामेषु तैर् वरैः ।<br>
तत्-सङ्ग-भीतो निर्विण्णो मुमुक्षुस् त्वाम् उपाश्रितः ॥ [भा।पु। ७.१०.२]</p>
</blockquote>
<p>इत्य् अत्र श्री-प्रह्लाद-वाक्ये मुमुक्षा तु काम-त्यागेच्छैव ।</p>
<blockquote>
<p>यदि दास्यसि मे कामान् वरांस् त्वं वरदर्षभ ।<br>
कामानां हृद्य् असंरोहं भवतस् तु वृणे वरम् ॥ [भा।पु। ७.१०.७] इति वक्षमाणात् ।</p>
</blockquote>
<p>भक्ति-योगस्य तत् सर्वम् अन्तरायतयार्भकः [भा।पु। ७.१०.१] इति श्री-नारदेन प्राग् उक्तत्वाच् च<sup id="fnref:175"><a href="#fn:175" class="footnote-ref" role="doc-noteref">175</a></sup> । एवं श्रीमद्-अम्बरीषस्य यज्ञ-विधानम् अपि लोक-सङ्ग्रहार्थकम् एव<sup id="fnref:176"><a href="#fn:176" class="footnote-ref" role="doc-noteref">176</a></sup> ज्ञेयम् । तम् उद्दिश्याप्य् एकान्त-भक्ति-भावेनेत्य् उक्तम् अस्ति । तत्र चैहिकं निष्कामत्वं भक्त्या जीविका-प्रतिष्ठाद्य्-उपार्जनं<sup id="fnref:177"><a href="#fn:177" class="footnote-ref" role="doc-noteref">177</a></sup> यत् तद्-अभाव-मयम् अपि बोद्धव्यम् । विष्णुं यो नोपजीवति [§२४७]इति गारुडे शुद्ध-भक्त-लक्षणात्<sup id="fnref:178"><a href="#fn:178" class="footnote-ref" role="doc-noteref">178</a></sup> ।</p>
<blockquote>
<p>मौन-व्रत-श्रुत-तपो-ऽध्ययन-स्व-धर्म-<br>
व्याख्या-रहो-जप-समाधय आपवर्ग्याः ।<br>
प्रायः परं पुरुष ते त्व् अजितेन्द्रियाणां<br>
वार्ता भवन्त्य् उत न वात्र तु दाम्भिकानाम् ॥ [भा।पु। ७.९.४६]</p>
</blockquote>
<p>इति श्री-प्रह्लाद-वाक्यवत् । <strong>मौनादय एवाजितेन्द्रियाणां वार्ता</strong> जीवनोपाया भवन्ति । <strong>दाम्भिकानां तु वार्ता</strong> अपि <strong>भवन्ति न वा</strong> दम्भस्यानियत-फलत्वाद् इत्य् अर्थः । अत एवोक्तं—</p>
<blockquote>
<p>आराधनं भगवत ईहमाना निराशिषः ।<br>
ये तु नेच्छन्त्य् अपि परं ते स्वार्थ-कुशलाः स्मृताः ॥ [भा।पु। ६.१८.७४] इति ।</p>
</blockquote>
<p><strong>परं</strong> मोक्षम् अपि इति टीका च । तस्मात् साधूक्तं—नालं द्विजत्वम्[७.७.५१] इत्य्-आदि ॥</p>
<p>॥ ७.७ ॥ श्री-प्रह्लादोऽसुर-बालकान् ॥ १६८ ॥</p>
<p>[१६९]</p>
<p>ततोऽस्या एव भक्तेः सर्व-शास्त्र-सारत्वम् आह—</p>
<blockquote>
<p><strong>श्रवणं कीर्तनं विष्णोः स्मरणं पाद-सेवनम् ।</strong><br>
<strong>अर्चनं वन्दनं दास्यं सख्यम् आत्म-निवेदनम् ॥</strong><br>
<strong>इति पुंसार्पिता विष्णौ भक्तिश् चेन् नव-लक्षणा ।</strong><br>
<strong>क्रियेत भगवत्य् अद्धा तन् मन्येऽधीतम् उत्तमम् ॥</strong> [भा।पु। ७.५.२३-२४]</p>
</blockquote>
<p><strong>श्रवण-कीर्तने</strong> तदीय-नामादीनां <strong>स्मरणं</strong> च । <strong>पाद-सेवनं</strong> परिचर्या । <strong>अर्चनं</strong> विध्य्-उक्त-पूजा । <strong>वन्दनं</strong> नमस्कारः । <strong>दास्यं</strong> तद्-दासोऽस्मीत्य् अभिमानम् । <strong>सख्यं</strong> बन्धु-भावेन तदीय-हिताशंसनम् । <strong>आत्म-निवेदनं</strong> गवाश्वादि-स्थानीयस्य स्व-देहादि-सङ्घातस्य तद्-एक-भजनार्थं विक्रय-स्थानीयं तस्मिन्न् अर्पणं, यत्र तद्-भरण-पालन-चिन्तापि स्वयं न क्रियते । उदाहृतानि चैतानि प्राचीनैः ।</p>
<blockquote>
<p>श्री-विष्णोः श्रवणे परीक्षिद् अभवद् वैयासकिः कीर्तने<br>
प्रह्लादः स्मरणे तद्-अङ्घ्रि-भजने लक्ष्मीः पृथुः पूजने ।<br>
अक्रूरस् त्व् अभिवन्दने कपि-पतिर् दास्येऽथ सख्येऽर्जुनः<br>
सर्वस्वात्म-निवेदने बलिर् अभूत् कृष्णाप्तिर् एषां परा ॥ [पद्यावली ५३]</p>
</blockquote>
<p>इति <strong>नव-लक्षणानि</strong> यस्याः सा <strong>भगवति</strong> तद्-विषयिका । <strong>अद्धा</strong> साक्षाद्-रूपा, न तु कर्माद्य्-अर्पण-रूपा पारम्परिकी <strong>भक्तिर्</strong> इयम् । तत्रापि श्री-विष्णाव् <strong>एवार्पिता</strong> तद्-अर्थम् एवेदम् इति भाविता, न तु धर्मार्थादिष्व् अर्पिता । एवं-भूता <strong>चेत् क्रियते,</strong> तदा तेन कर्त्रा <strong>यद् अधीतंतद् उत्तमं मन्य</strong> इत्य् अर्थः । तथा च श्री-गोपाल-तापनी-श्रुतिः—</p>
<blockquote>
<p>भक्तिर् अस्य भजनम् । तद् इहामुत्रोपाधि-नैरास्येनैवामुष्मिन् मनः-कल्पनम् । एतद् एव च नैष्कर्म्यम् ॥ [गो।ता।उ। १.१४]</p>
</blockquote>
<p>अत्र<strong>नव-लक्षणा</strong><sup id="fnref:179"><a href="#fn:179" class="footnote-ref" role="doc-noteref">179</a></sup> इति समुच्चयो नावश्यकः, एकेनैवाङ्गेन साध्याव्यभिचार-श्रवणात्, क्वचिद् अन्याङ्ग-मिश्रणं तु तथापि भिन्न-श्रद्धा-रुचित्वात् । ततो नव-लक्षणा-शब्देन भक्ति-सामान्योक्त्या तन्-मात्रानुष्ठानं विधीयत इति ज्ञेयम् । नव-लक्षणत्वं चास्या अन्येषाम् अप्य् अङ्गानां तद्-अन्तर्भावाद् उक्तम् ॥</p>
<p>॥ ७.५ ॥ श्री-प्रह्लादः स्व-पितरम् ॥ १६९ ॥</p>
<p>[१७०]</p>
<p>अथास्या अकिञ्चनाख्याया भक्तेः सर्वोर्ध्व-भूमिकावस्थितिम् अधिकारि-विशेष-निष्ठत्वं च दर्शयितुं प्रक्रियान्तरम् । तत्र पर-तत्त्वस्य वैमुख्य-परिहाराय यथा-कथञ्चित् साम्मुख्य-मात्रं कर्तव्यत्वेन लभ्यते । तच् च त्रिधा—</p>
<p>१। निर्विशेष-रूपस्य तदीय-ब्रह्माख्याविर्भावस्य ज्ञान-रूपम् ।
२। स-विशेष-रूपस्य च तदीय-भगवद्-आख्याविर्भावस्य भक्ति-रूपम् इति द्वयम् ।
३। तृतीयं च तस्य द्वयस्यैव द्वारं कर्मार्पण-रूपम् इति ।</p>
<p>तद् एतत् त्रयं पुरुष-योग्यता-भेदेन व्यवस्थापयितुं लोके सामान्यतो ज्ञान-कर्म-भक्तीनाम् एवोपायत्वं, नान्येषाम् इत्य् अनुवदति—</p>
<blockquote>
<p><strong>योगास् त्रयो मया प्रोक्ता नॄणां श्रेयो-विधित्सया ।</strong><br>
<strong>ज्ञानं कर्म च भक्तिश् च नोपायोऽन्योऽस्ति कुत्रचित् ॥</strong> [भा।पु। ११.२०.६]</p>
</blockquote>
<p><strong>योगाः</strong> उपायाः । <strong>मया</strong> शास्त्र-योनिना । <strong>श्रेयांसि</strong> मुक्ति-त्रि-वर्ग-प्रेमाणि । अनेन भक्तेः कर्मत्वं च व्यावृत्तम् ॥</p>
<p>[१७१]</p>
<p>तेष्व् अधिकार-हेतून्<sup id="fnref:180"><a href="#fn:180" class="footnote-ref" role="doc-noteref">180</a></sup> आह द्वाभ्याम्—</p>
<blockquote>
<p><strong>निर्विण्णानां ज्ञान-योगो न्यासिनाम् इह कर्मसु ।</strong><br>
<strong>तेष्व् अनिर्विण्ण-चित्तानां कर्म-योगस् तु कामिनाम् ॥</strong><br>
<strong>यदृच्छया मत्-कथादौ जात-श्रद्धस् तु यः पुमान् ।</strong><br>
<strong>न निर्विण्णो नाति-सक्तो भक्ति-योगोऽस्य सिद्धि-दः ॥</strong> [भा।पु। ११.२०.७-८]</p>
</blockquote>
<p><strong>इह</strong> एषां मध्ये <strong>निर्विण्णानाम्</strong> ऐहिक-पारलौकिक-विषय-प्रतिष्ठा-सुखेषु विरक्तानाम्, अत एव तत्-साधन-भूतेषु लौकिक-वैदिक-<strong>कर्मसु न्यासिनां,</strong> तानि त्यक्तवताम् इत्य् अर्थः । पद-द्वयेन दृढ-जात-मुमुक्षूणाम् अत्राभिप्रेतम् । तेषां <strong>ज्ञान-योगः सिद्धिद</strong> इत्य् उत्तरेणान्वयः । <strong>कामिनां</strong> तत्-तत्-सुखेषु रागिणाम्, अत एव तेषु तत्-साधन-भूतेषु <strong>कर्मसुअनिर्विण्ण-चित्तानां,</strong> तानि त्यक्तुम् असमर्थानां <strong>कर्म-योगः सिद्धिदः,</strong> तत्-सङ्कल्पानुरूप-फलदः ।</p>
<p>अथ ते वै विदन्त्य् अतितरन्ति न देव-मायाम् [भा।पु। २.७.४२] इत्य्-आदौ, तिर्यग्-जना अपि इत्य् अनेन भक्त्य्-अधिकारे कर्मादिवत् जात्य्-आदि-कृत-नियमातिक्रमात् । श्रद्धा-मात्रं हेतुर् इत्य् आह—<strong>यदृच्छया</strong> इति । <strong>यदृच्छया</strong> केनापि परम-स्वतन्त्र-भगवद्-भक्त-सङ्ग-तत्-कृपा-जात-मङ्गलोदयेन । यद् उक्तं, शुश्रूषोः श्रद्दधानस्य [भा।पु। १.२.१६] इत्य्-आदि ॥</p>
<p>[१७२]</p>
<p>तद् एतत् पद्यं स्वयम् एवाग्रे व्याख्यास्यते द्वाभ्यां—</p>
<blockquote>
<p><strong>जात-श्रद्धो मत्-कथासु निर्विण्णः सर्व-कर्मसु ।</strong><br>
<strong>वेद दुःखात्मकान् कामान् परित्यागेऽप्य् अनीश्वरः ॥</strong><br>
<strong>ततो भजेत मां प्रीतः श्रद्धालुर् दृढ-निश्चयः ।</strong><br>
<strong>जुषमाणश् च तान् कामान् दुःखोदर्कांश् च गर्हयन् ॥</strong><br>
[भा।पु। ११.२०.२७-२८]</p>
</blockquote>
<p><strong>कथा</strong> इत्य् उपलक्षणं, मत्-कथादिषु । एतद् एव केवलं परमं श्रेय इति जात-विश्वासः । अत एवान्येषु <strong>कर्मसु</strong> उद्विग्नः, किन्तु वर्तमानेषु प्राचीन-पुण्य-कर्म-फल-भागेषु एवं-भूत इत्य् आह—वेदेति । ततस् तां वेदेत्य्-आदि-व्याख्याताम्, न निर्विण्णो नातिसक्तः[भा।पु। ११.२०.८] इत्य् एवं-लक्षणाम् अवस्थां आरभ्यैवेत्य् अर्थः । <strong>मां भजेत</strong> मदीयानन्यताख्य-भक्ताव् अधिकारी स्यात्, न तु ज्ञानवज् जाते सम्यग्-वैराग्य एव । तस्याः स्वतः शक्तिमत्त्वेनान्य-निरपेक्षत्वाद् इत्य् अर्थः । अनन्तरं च वक्ष्यते—</p>
<blockquote>
<p>तस्मान् मद्-भक्ति-युक्तस्य योगिनो वै मद्-आत्मनः ।<br>
न ज्ञानं न च वैराग्यं प्रायः श्रेयो भवेद् इह ॥<br>
यत् कर्मभिर् यत् तपसा ज्ञान-वैराग्यतश् च यत् । [भा।पु। ११.२०.३१-३२] इत्य्-आदि ।</p>
</blockquote>
<p>न च कर्म-निर्वेद सापेक्षत्वम् आपतितम् । स तु भक्तेः सर्वोत्तमत्व-विश्वासेन स्वत एव प्रवर्तते । अतो <strong>निर्विण्ण</strong> इत्य् अनुवाद-मात्रम् । अत एव यद्यपि ज्ञान-कर्मणोर् अपि श्रद्धापेक्षास्त्य् एव, तां विना बहिर् अन्तः सम्यक् प्रवृत्त्य्-अनुपपत्तेः, तथाप्य् अत्र श्रद्धा-मात्रस्य कारणत्वेन विशेषतस् तद्-अङ्गीकारः । अत्रापि च तद्-अपेक्षा पूर्ववत् सम्यक्-प्रवृत्त्य्-अर्थैव, तां विना अनन्यताख्य-भक्तिस् तथा न प्रवर्तते । कदाचित् किञ्चित् प्रवृत्ता च नश्यतीति । अत एव <strong>न निर्विण्णो नातिसक्तः</strong> इत्य् अस्यानन्तरम् अपि <strong>मत्-कथा-श्रवणादौ वा</strong> इत्य् अत्र श्रद्धायां जातायाम् एव कर्म-परित्यागो विहितः ।</p>
<p>भक्ति-मात्रं तु तां विना सिद्ध्यति—सकृद् अपि परिगीतं श्रद्धया हेलया वा भृगु-वर नर-मात्रं तारयेत् कृष्ण-नाम इत्य्-आदौ;</p>
<blockquote>
<p>सतां प्रसङ्गान् मम वीर्य-संविदो<br>
भवन्ति हृत्-कर्ण-रसायनाः कथाः ।<br>
तज्-जोषणाद् आश्व् अपवर्ग-वर्त्मनि<br>
श्रद्धा रतिर् भक्तिर् अनुक्रमिष्यति ॥ [भा।पु। ३.२५.२५]</p>
</blockquote>
<p>इत्य्-आदौ च तत्-पूर्वतोऽपि तस्याः फल-दातृत्व-श्रवणात्;</p>
<blockquote>
<p>म्रियमाणो हरेर् नाम गृणन् पुत्रोपचारितम् ।<br>
अजामिलोऽप्य् अगाद् धाम किम् उत श्रद्धया गृणन् ॥ [भा।पु। ६.२.४९]</p>
</blockquote>
<p>इत्य्-आदौतथा फल-दातृत्व-सौष्ठव-श्रवणाच् च ।</p>
<p>सा च श्रद्धा शास्त्राभिधेयावधारणस्य एवाङ्गं, तद्-विश्वास-रूपत्वात् । ततो नानुष्ठानाङ्गत्वे प्रविशति ।</p>
<p>भक्तिश् च फलोत्पादने विधि-सापेक्षापि न स्यात्, दाहादि-कर्मणि वह्न्य्-आदिवद् भगवच्-छ्रवण-कीर्तनादीनां स्वरूपस्थ-तादृश-शक्तित्वात्<sup id="fnref:181"><a href="#fn:181" class="footnote-ref" role="doc-noteref">181</a></sup> । ततस् तस्याः श्रद्धाद्य्-अपेक्षा कुतः स्यात् ? अतः श्रद्धां विना च क्वचिन्मूढादाव् अपि सिद्धिर् दृश्यते, श्रद्धया हेलया वा इत्य्-आदौ । <em>हेला</em> त्व् अपराध-रूपाप्यबुद्धि-पूर्वक-कृता चेद् दौरात्म्याभावे न भक्त्या<sup id="fnref:182"><a href="#fn:182" class="footnote-ref" role="doc-noteref">182</a></sup> बाध्यत इत्य् उक्तम् एव । ज्ञान-लव-दुर्विदग्धादौ तु तद्-वैपरीत्येन बाध्यते, यथा मत्सरेण नामादिकं गृह्णति वेणे । क्वचिद् वस्तु-शक्तिर् बाधिता दृश्यते, आर्द्रेन्धनादौ वह्नि-शक्तिर् इव।</p>
<blockquote>
<p>श्रद्धयोपाहृतं प्रेष्ठं भक्तेन मम वार्य् अपि ।<br>
भूर्य् अप्य् अभक्तोपहृतं न मे तोषाय कल्पते ॥  [भा।पु। ११.२७.१८]</p>
</blockquote>
<p>इत्य् अत्र श्रद्धा-भक्ति-शब्दाभ्याम् आदर एवोच्यते । स तु भगवत्-तोष-लक्षण-फल-विशेषस्योत्पत्ताव् अनादर-लक्षण-तद्-विघातकापराधस्य निरसन-परः । तस्मात् श्रद्धा न भक्त्य्-अङ्गं, किन्तु कर्मण्य् अर्थि-समर्थ-विद्वत्ता-वद् अनन्यताख्यायां भक्तौ अधिकारि-विशेषणम् एवेति। अत एव तद्-विशेषणत्वेनैवोक्तं, यदृच्छया मत्-कथादौ जात-श्रद्धस् तु यः पुमान् [भा।पु। ११.२०.८] इति, जात-श्रद्धो मत्-कथासु [भा।पु। ११.२०.२७] इति च ।</p>
<p>अत्र ताम् आरभ्येत्य् अर्थेन ल्यब्-लोपे पञ्चम्य्-अन्तेन <strong>तत</strong> इति पदेनानवधिक-निर्देशेनात्मारामतावस्थायाम् अपि सा केषांचित् प्रवर्तत इति तस्याः साम्राज्यम् अभिप्रेतम् । अनन्तरं च वक्ष्यते न किञ्चित् साधवो धीराः [भा।पु। ११.२०.३४] इति । अतः साम्राज्य-ज्ञापनया तां विना कर्म-ज्ञाने अपि न सिध्यत इति च ज्ञापितम् ।</p>
<p>तद् एवम् अनन्य-भक्त्य्-अधिकारे हेतुं श्रद्धा-मात्रम् उक्त्वा, स यथा भजेत् तथा शिक्षयति—स <strong>श्रद्धालुर्</strong> विश्वासवान् । <strong>प्रीतो</strong> जातायां रुचाव् आसक्तः । <strong>दृढ-निश्चयः</strong> साधनाध्यवसाय-भङ्ग-रहितः सन् । सहसा त्यक्तुम् असमर्थत्वात् <strong>कामान् जुषमाणश्</strong> च <strong>गर्हयंश्</strong> च । गर्हणे हेतुः—<strong>दुःखोदर्कान्</strong> शोकादि-कृद्-उत्तर-कालान्<sup id="fnref:183"><a href="#fn:183" class="footnote-ref" role="doc-noteref">183</a></sup> इति । अत्र कामा अपाप-करा एव ज्ञेयाः, शास्त्रे कथञ्चिद् अप्य् अन्यानुविधानायोगात् । प्रत्युत—</p>
<blockquote>
<p>पर-पत्नी-पर-द्रव्य-पर-हिंसासु यो मतिम् ।<br>
न करोति पुमान् भूप तुष्यते तेन केशवः ॥  [वि।पु। ३.८.१४]</p>
</blockquote>
<p>इति विष्णु-पुराण-वाक्यादौ कर्मार्पणात् पूर्वम् एव तन्-निषेधात् । अत्रैव च निष्काम-कर्मण्य् अपि यद्य् अन्यन् न समाचरेत् [भा।पु। ११.२०.१०] इति वक्ष्यमाण-निषेधात् । कर्म-परित्याग-विधानेन सुतरां दुष्कर्म-परित्याग-प्रत्यासत्तेः । विष्णु-धर्मे—</p>
<blockquote>
<p>मर्यादां च कृतां तेन यो भिनत्ति स मानवः ।<br>
न विष्णु-भक्तो विज्ञेयः साधु-धर्मार्चितो हरिः ॥</p>
</blockquote>
<p>इति वैष्णवेष्व् अपि तन्-निषेधात् ।</p>
<blockquote>
<p>यत्-पाद-सेवाभिरुचिस् तपस्विनाम्<br>
अशेष-जन्मोपचितं मलं धियः ।<br>
सद्यः क्षिणोत्य् अन्वहम् एधती सती<br>
यथा पदाङ्गुष्ठ-विनिःसृता सरित् ॥ [भा।पु। ४.२१.३१]</p>
</blockquote>
<p>इत्य् अत्र <em>सद्यः</em>-शब्द-प्रयोगेण जात-मात्र-रुचीनाम्—</p>
<blockquote>
<p>यदा नेच्छति पापानि<br>
यदा पुण्यानि वाञ्छति ।<br>
ज्ञेयस् तदा मनुष्येन्द्र<br>
हृदि तस्य हरिः स्थितः ॥</p>
</blockquote>
<p>इति विष्णु-धर्म-नियमेन च,<br>
विकर्म यच् चोत्पतितं कथञ्चिद् धुनोति</p>
<blockquote>
<p>सर्वं हृदि सन्निविष्टः [भा।पु। ११.५.४२]</p>
</blockquote>
<p>इत्य्-अत्रापि <em>कथञ्चिच्</em>-छब्द-प्रयोगेण लब्ध-भक्तीनां च,<br>
स्वतस् तत्-प्रवृत्त्य्-अयोगात् ।</p>
<blockquote>
<p>नाम्नो बलाद् यस्य हि पाप-बुद्धिर्<br>
न विद्यते तस्य यमैर् हि शुद्धिः<br>
[प।पु। ४.२५.१६]</p>
</blockquote>
<p>इति पाद्मे नामापराध-भञ्जन-स्तोत्रादौ<br>
हरि-भक्ति-बलेनापि तत्-प्रवृत्ताव् अपराधापाताच् च ।</p>
<blockquote>
<p>अपि चेत् सुदुराचारः [गीता ९.३०]</p>
</blockquote>
<p>इति तु तद्-अनादर-दोष-पर एव,<br>
न तु दुराचारता-विधान-परः,</p>
<blockquote>
<p>क्षिप्रं भवति धर्मात्मा [गीता ९.३१]</p>
</blockquote>
<p>इत्य् अनन्तर-वाक्ये दुराचारतापगमस्य श्रेयस्त्व-निर्देशाद् इति ॥</p>
<h3 id="नतय-नमततक-करमनपकष">नित्य-नैमित्तिक-कर्मानपेक्षा</h3>
<p>[१७३]</p>
<blockquote>
<p>नन्व् एवं केवलानां कर्म-ज्ञान-भक्तीनां व्यवस्थोक्ता ।<br>
नित्य-नैमित्तिकं कर्म तु सर्वेष्व् एवावश्यकं,<br>
तर्हि साङ्कर्ये कथं शुद्धे ज्ञान-भक्ती प्रवर्तेयातां,</p>
</blockquote>
<p>तद् एतद् आशङ्क्य तयोः कर्माधिकारितां वारयति—</p>
<blockquote>
<p>तावत् कर्माणि कुर्वीत<br>
न निर्विद्येत यावता ।<br>
मत्-कथा-श्रवणादौ वा<br>
श्रद्धा यावन् न जायते ॥<br>
[भा।पु। ११.२०.९]</p>
</blockquote>
<blockquote>
<p><strong>कर्माणि</strong> नित्य-नैमित्तिकादीनि</p>
</blockquote>
<p>इति टीका च । अत एव—</p>
<blockquote>
<p>श्रुति-स्मृती ममैवाज्ञे<br>
यस् ते उल्लङ्घ्य वर्तते ।<br>
आज्ञा-च्छेदी मम द्वेषी<br>
मद्-भक्तोऽपि न वैष्णवः ॥</p>
</blockquote>
<p>इत्य् उक्त-दोषोऽप्य् अत्र नास्ति,<br>
+++(&ldquo;तावत् कुर्वीते&quot;त्य्)+++ आज्ञा-करणात् ।<br>
प्रत्युत जातयोर् अपि निर्वेद-श्रद्धयोस्<br>
तत्-करण एवाज्ञा-भङ्गः स्यात् ।+++(5)+++<br>
यथा च व्याख्यातम्,</p>
<blockquote>
<p>आज्ञायैवं गुणान् दोषान् [भा।पु। ११.११.३२]</p>
</blockquote>
<p>इत्य् अस्य टीकायां—<br>
भक्ति-दार्ढ्येन निवृत्त्य्-अधिकारतया सन्त्यज्य इति ।<br>
निवृत्त्य्-अधिकारित्वं चोक्तं श्री-करभाजनेन—</p>
<blockquote>
<p>देवर्षि-भूताप्त-नृणां पितॄणां<br>
न किङ्करो नायम् ऋणी च राजन् ।<br>
सर्वात्मना यः शरणं शरण्यं<br>
गतो मुकुन्दं परिहृत्य कर्तम् ॥ [भा।पु। ११.५.४१]</p>
</blockquote>
<p>इति तेषां <strong>न किङ्करः</strong><br>
किन्तु श्री-भगवत एवेत्य् अनधिकारित्वम्<sup id="fnref:184"><a href="#fn:184" class="footnote-ref" role="doc-noteref">184</a></sup> ।<br>
<strong>कर्तं</strong> कृत्यम् ।<br>
कर्तं भेदम् इत्य् अर्थे ततो देवतादीनां स्वातन्त्र्यम् इति यावत् ।<br>
एवम् एवोक्तं गारुडे—</p>
<blockquote>
<p>अयं देवो मुनिर् वन्द्य<br>
एष ब्रह्मा बृहस्पतिः ।<br>
इत्य् आख्या जायते तावद्<br>
यावन् नार्चयते हरिम् ॥ [ग।पु। १.२३५.२०]</p>
</blockquote>
<h3 id="वकरम-परयशचततनपकष">विकर्म-प्रायश्चित्तानपेक्षा</h3>
<p>न च विकर्म-प्रायश्चित्त-रूपं कर्मान्तरं कर्तव्यं,<br>
तस्य तच्-छरणस्य विकर्म-प्रवृत्त्य्-अभावात् ।</p>
<p>कथञ्चिद् आपतितेऽपि विकर्मणि<br>
तद्-अनुस्मरणेनैव प्रायश्चित्तस्याप्य् आनुषङ्गिक-सिद्धिर्<br>
इत्य् अप्य् उक्तम् अनन्तर-पद्येनैव—</p>
<blockquote>
<p>स्व-पाद-मूलं भजतः प्रियस्य<br>
त्यक्तान्य-भावस्य हरिः परेशः ।<br>
विकर्म यच् चोत्पतितं कथञ्चिद्<br>
धुनोति सर्वं हृदि सन्निविष्टः ॥ [भा।पु। ११.५.४२] इति ।</p>
</blockquote>
<p><strong>त्यक्तो</strong>ऽन्यत्र देवतान्तरे भगवतीव <strong>भावो</strong> भक्तिर् येनेति च व्याख्येयम् ।</p>
<p>अत्र कर्म-परित्याग-हेतुत्वेनाभिधानात्<br>
श्रद्धा-शरणापत्त्योर् ऐकार्थ्यं लभ्यते,<br>
तच् च युक्तम् ।<br>
श्रद्धा हि शास्त्रार्थ-विश्वासः ।<br>
शास्त्रं च तद्-अशरणस्य भयं,<br>
तच्-छरणस्याभयं वदति ।<br>
ततो जातायाः श्रद्धायाः<br>
शरणापत्तिर् एव लिङ्गम् ।</p>
<h3 id="न-पथग-आरधनम">न पृथग् आराधनम्</h3>
<p>न च देवादीनां तर्पण-मात्र-तात्पर्येणापि<br>
पृथक्-पृथग्-आराधनं कर्तव्यम्,</p>
<blockquote>
<p>यथा तरोर् मूल-निषेचनेन [भा।पु। ४.३१.१२]</p>
</blockquote>
<p>इत्य्-आदौ तत्-पौनरुक्त्य-प्राप्तेः ।</p>
<h3 id="तयकत-करमणय-अन-अनतप">त्यक्त-कर्मण्य् अन्-अनुतापः</h3>
<p>न च त्यक्त-कर्मणो मध्ये<br>
विघ्न-स्थगितायाम् अपि भक्तौ<br>
तत्-त्यागानुतापो युज्यते—</p>
<blockquote>
<p>त्यक्त्वा स्व-धर्मं [भा।पु। १.५.१७]</p>
</blockquote>
<p>इत्य्-आद्य्-उक्तेः । श्री-गीतासु च—</p>
<blockquote>
<p>सर्व-धर्मान् परित्यज्य माम् एकं शरणं व्रज ।<br>
अहं त्वा सर्व-पापेभ्यो मोक्षयिष्यामि मा शुचः ॥ [गीता १८.६६]</p>
</blockquote>
<p>इत्य् अस्य, देवर्षि-भूताप्त-नॄणां [भा।पु। ११.५.३७] इत्य्-आदि-द्वयेनैकार्थ्यं दृश्यते ।</p>
<p>अतो भक्त्य्-आरम्भ एव तु<br>
स्वरूपत एव कर्म-त्यागः कर्तव्यः । +++(5)+++</p>
<p><em>परित्यज्य</em> इत्य् अत्र परि-शब्दस्य हि तथैवार्थः ।</p>
<blockquote>
<p>मन्-मना भव मद्-भक्तो<br>
मद्-याजी मां नमस्कुरु [गीता १८.६५]</p>
</blockquote>
<p>इत्य्-आदिना चानन्याम् एव भक्तिम् उपदिदेश । गौतमीये च—</p>
<blockquote>
<p>न जपो नार्चनं नैव<br>
ध्यानं नापि विधि-क्रमः ।<br>
केवलं सततं कृष्ण-<br>
चरणाम्भोज-भाविनाम् ॥ [गौ।त। ३३.५७]</p>
</blockquote>
<p>[मन्-मना भव मद्-भक्तो मद्-याजी मां नमस्कुरु [गीता ९.३४] इत्य्-आदिना चानन्याम् एव भक्तिम् उपदिदेश ।]तथा<sup id="fnref:185"><a href="#fn:185" class="footnote-ref" role="doc-noteref">185</a></sup> विष्णु-पुराणेऽपि भरतम् उद्दिश्य—</p>
<blockquote>
<p>यज्ञेशाच्युत गोविन्द<br>
माधवानन्त केशव ।<br>
कृष्ण विष्णो हृषीकेशेत्य्<br>
आह राजा स केवलम् ।<br>
नान्यज् जगाद मैत्रेय<br>
किञ्चित् स्वप्नान्तरेष्व् अपि ॥
[वि।पु। २.१३.९-१०]</p>
</blockquote>
<p>इति ।</p>
<p>अत्र वचनान्तरस्यानवकाशात् ।<br>
सुतराम् एव तद्-वचनमय-कर्मान्तर-परित्यागोऽङ्गीकृतः ।<br>
कथञ्चित् क्रियमाणम् अपि<br>
तन्-नाम्नैव कृतम् इत्य् अवगतेश् च<br>
सर्वत्र तद्-ईक्षणाच् छुद्ध-भक्तित्वम् एवाङ्गीकृतम् ।</p>
<p>यथोक्तं पाद्मे—</p>
<blockquote>
<p>सर्व-धर्मोज्झिता विष्णोर्<br>
नाम-मात्रैक-जल्पकः ।<br>
सुखेन यां गतिं यान्ति<br>
न तां सर्वेऽपि धर्मिकाः ॥<br>
[प।पु। ६.७१.९९]</p>
</blockquote>
<p>इति ।</p>
<p>तस्मान् मतान्तरेणाप्य् उचितः<br>
श्रद्धावतो ऽनन्य-भक्त्य्-अधिकारः<br>
कर्माद्य्-अनधिकारश् चेति।</p>
<h3 id="शरदधभजञनम">श्रद्धाभिज्ञानम्</h3>
<blockquote>
<p>किन्तु श्रद्धा-सद्-भाव एव कथं ज्ञायते ?</p>
</blockquote>
<p>इति विचार्यम् ।<br>
तत्र च लिङ्गत्वेन पूर्व-पूर्वं शरणापत्तिर् उपदिष्टैव ।<br>
यस्यां च<sup id="fnref:186"><a href="#fn:186" class="footnote-ref" role="doc-noteref">186</a></sup> शरणापत्तौ वक्ष्यमाणानि<br>
आनुकूल्यस्य सङ्कल्पः इत्य्-आदीनि लिङ्गानि ।<br>
तथा व्यवहार-कार्पण्याद्य्-अभावेऽपि<sup id="fnref:187"><a href="#fn:187" class="footnote-ref" role="doc-noteref">187</a></sup><br>
श्रद्धा-लिङ्गं ज्ञेयम् ।<br>
शास्त्रं हि तथैव श्रद्धाम् उत्पादयति—</p>
<blockquote>
<p>अनन्याश् चिन्तयन्तो मां ये जनाः पर्युपासते ।<br>
तेषां नित्याभियुक्तानां योग-क्षेमं वहाम्य् अहम् ॥ [गीता ९.२२]</p>
</blockquote>
<p>किं च, श्रद्धावतः पुरुषस्य भगवत्-सम्बन्धि-द्रव्य-जाति-गुण-क्रियाणां<br>
शास्त्रे श्रूयमाणेष्व् ऐहिक-व्यावहारिक-प्रभावेष्व् अपि<br>
न कथञ्चिद् अनाश्वासो भवति ।<br>
ततस् तासु प्राकृत-द्रव्यादि-साधारण-दृष्ट्या<br>
दोष-विशेषानुसन्धानतो<br>
न कदाचिद् अप्रवृत्तिः स्यात् ।<br>
ते च तादृश-प्रभावाः—</p>
<blockquote>
<p>अकाल-मृत्यु-शमनं<br>
सर्व-व्याधि-विनाशनम् ।<br>
सर्व-दुःखोपशमनं<br>
हरि-पादोदकं स्मृतम् ॥<br>
[ना।प। ३७.१६] इत्य्-आदयः ।</p>
</blockquote>
<p>केचित् तु
&ldquo;तत्र तत्र [द्रव्य-जाति-गुण-क्रियासु] श्रद्धावन्तोऽपि<br>
स्वापराध-दोषेण<br>
सम्प्रति तत् फलं नोदेती&quot;ति<sup id="fnref:188"><a href="#fn:188" class="footnote-ref" role="doc-noteref">188</a></sup> स्थगितायन्ते ।</p>
<p>यत् तु</p>
<blockquote>
<p>यः स्मरेत् पुण्डरीकाक्षं<br>
स बाह्याभ्यन्तर-शुचिः[ग।पु।]</p>
</blockquote>
<p>इत्य्-आदौ<br>
श्रद्दधाना अपि<br>
स्नानादिकम् आचरन्ति,<br>
तत् खलु श्रीमन्-नारद-व्यासादि-सत्-परम्पराचार-गौरवाद् एव ।<br>
अन्यथा तद्-अतिक्रमेऽप्य् अपराधः स्यात् ।<br>
ते च तथा मर्यादां<br>
लोकस्य कदर्य-वृत्त्य्-आदि-निरोधायैव स्थापितवन्त<br>
इति ज्ञेयम् ।</p>
<p>किं च, जातायां श्रद्धायां<br>
सिद्धाव् असिद्धौ च<br>
स्वर्ण-सिद्धि-लिप्सोर् इव सदा तद्-अनुवृत्ति-चेष्टैव<sup id="fnref:189"><a href="#fn:189" class="footnote-ref" role="doc-noteref">189</a></sup> स्यात् ।<br>
सिद्धिश् चात्रान्तःकरण-कामादि-दोष-क्षय-कारि&ndash;<br>
परमानन्द-परमकाष्ठा-गामि&ndash;<br>
श्री-हरि-स्फुरण-रूपैव ज्ञेया ।</p>
<p>तस्यां स्वार्थ-साधनानुप्रवृत्तौ च<br>
दम्भ-प्रतिष्ठादि-लिप्सादिमय-चेष्टा-लेशोऽपि न भवति ।<br>
न सुतरां<sup id="fnref:190"><a href="#fn:190" class="footnote-ref" role="doc-noteref">190</a></sup><br>
ज्ञान-पूर्वकं महद्-अवज्ञादयोऽपराधाश् चापतन्ति,<br>
विरोधाद् एव ।</p>
<p>अत एव चित्रकेतोः श्री-महादेवापराधस् तस्य स्व-चेष्टान्तरेणाच्छन्न-स्वभावस्य भागवतत्वाज्ञानाद् एव मन्तव्यः । यदि वा श्रद्धावतोऽपि प्रारब्धादि-वशेन विषय-सम्बन्धाभ्यासो भवति, तथापि तद्-बाधया विषय-सम्बन्ध-समयेऽपि दैन्यात्मिका भक्तिर् एवोच्छलिता स्यात् । यथोक्तं—जुषमाणश् च तान् कामान् दुःखोदर्कांश् च गर्हयन्[भा।पु। ११.१४.१७] इत्य् अत्र बाध्यमानोऽपि मद्-भक्तः [भा।पु। ११.१४.१८] इत्य्-आदौ च ।</p>
<p>अपि चेत् सुदुराचारः [गीता ९.३०] इत्य्-आद्य्-उक्तस्यानन्य-भाक्त्वेन लक्षिता तु या श्रद्धा, सा खलु ये शास्त्र-विधिम् उत्सृज्य यजन्ते श्रद्धयान्विताः [गीता १७.१] इत्य्-आदिवल् लोक-परम्परा-प्राप्ता, न तु शास्त्रावधारण-जाता । शास्त्रीय-श्रद्धायां तु जातायां सुदुराचारत्वायोगः स्यात् । पर-पत्नी-पर-द्रव्य- [वि।पु। ३.८.१४] इत्य्-आदि-विष्णु-तोषण-शास्त्र-विरोधात्, मर्यादां कृतां तेन इत्य्-आदिना तद्-भक्तत्व-विरोधाच् च । न तु सा दुराचारता तद्-भक्ति-महिम-श्रद्धा-कृतैव, <strong>अपि</strong>-शब्देन दुराचारत्वस्य हेयत्व-व्यञ्जनात्, तथा क्षिप्रं भवति धर्मात्मा[गीता ९.३१] इत्य्-उत्तराप्रतिपत्तेः, नाम्नो बलाद् यस्य हि पाप-बुद्धिः इत्य्-आदिनापराधापाताच् च ।</p>
<p>ततः सा श्रद्धा न शास्त्रीय-भक्त्य्-अधिकारिणां विशेषणत्वे प्रवेशनीया, किन्तु भक्ति-प्रशंसायाम् एव । तादृश्यापि श्रद्धया भक्तेः सत्त्व-हेतुत्वं, न तु देवान्तर-यजनवत् । ये शास्त्र-विधिम् उत्सृज्य [गीता १७.१] इत्य्-आदाव् एवोक्तम् अन्यादृशत्वम् इति ।</p>
<p>अस्याः श्रद्धायाः पूर्णतावस्था तु ब्रह्म-वैवर्ते—</p>
<blockquote>
<p>किं सत्यम् अनृतं चेह विचारः सम्प्रवर्तते ।<br>
विचारेऽपि कृते राजन्न् असत्य-परिवर्जनम् ।<br>
सिद्धं भवति पूर्णा स्यात् तदा श्रद्धा महा-फला ॥ विति ।</p>
</blockquote>
<p>तद् एवं-लक्षणेषु श्रद्धोत्पत्ति-लक्षणेषु सत्सु विधीयते, यदृच्छया मत्-कथादौ जात-श्रद्धस् तु यः [भा।पु। ११.२०.८] इत्य्-आदि, मत्-कथा-श्रवणादौ वा [भा।पु। ११.२०.९] इत्य्-आदि च । अत एवानधिकार्य्-अधिकारि-विषयत्व-विवक्षयैव श्री-भगवन्-नारदयोर् वाक्ये व्यवतिष्ठते—</p>
<blockquote>
<p>न बुद्धि-भेदं जनयेद् अज्ञानां कर्म-सङ्गिनाम् ।<br>
जोषयेत् सर्व-कर्माणि विद्वान् युक्तः समाचरन् ॥  [गीता ३.२६] इत्य्-आदि ।<br>
जुगुप्सितं धर्म-कृतेऽनुशासतः<br>
स्वभाव-रक्तस्य महान् व्यतिक्रमः ।<br>
यद्-वाक्यतो धर्म इतीतरः स्थितो<br>
न मन्यते तस्य निवारणं जनः ॥  [भा।पु। १.५.१५] इति च ।</p>
</blockquote>
<p>एवम् अजित-वाक्यं च तद्-अधिकारि-विषयम् एव—</p>
<blockquote>
<p>स्वयं निःश्रेयसं विद्वान् न वक्त्य् अज्ञाय कर्म हि ।<br>
न राति रोगिणोऽपथ्यं वाञ्छतोऽपि भिषक्तमः ॥ [भा।पु। ६.९.५०] इति ।</p>
</blockquote>
<p>अत्र यद्यप्य् अधिकारितायां श्रद्धैव हेतुः, सा चाज्ञस्य न सम्भवतीति नैतत् तद्-विषयं स्यात्, तथापि कथम् अपि प्राचीन-संस्कार-वितर्केण तद्-अधिकारित्व-निर्णयान् न दोष इति ज्ञेयम् । अन्यथोपदेष्टुर् एव दोषः<sup id="fnref:191"><a href="#fn:191" class="footnote-ref" role="doc-noteref">191</a></sup> स्यात्, अश्रद्दधाने विमुखेऽप्य् अशृण्वति यश् चोपदेशः इति वक्ष्यमाणापराध-श्रवणात् ।<sup id="fnref:192"><a href="#fn:192" class="footnote-ref" role="doc-noteref">192</a></sup></p>
<p>[१७४]</p>
<p>अथ प्रकृतम् अनुसरामः ।<sup id="fnref:193"><a href="#fn:193" class="footnote-ref" role="doc-noteref">193</a></sup> तद् एवं योग-त्रयं तद्-अधिकार-हेतूंश् चोक्त्वा कर्मणोऽपि यथा भगवत्-सम्मुख्य-रूपत्वं स्यात्, तथाह—</p>
<blockquote>
<p><strong>स्व-धर्म-स्थो यजन् यज्ञैर् अनाशीः-काम उद्धव ।</strong><br>
<strong>न याति स्वर्ग-नरकौ यद्य् अन्यन् न समाचरेत् ॥</strong><br>
<strong>अस्मिन् लोके वर्तमानः स्व-धर्म-स्थोऽनघः शुचिः ।</strong><br>
<strong>ज्ञानं विशुद्धम् आप्नोति मद्-भक्तिं वा यदृच्छया ॥</strong><br>
[भा।पु। ११.२०.१०-११]</p>
</blockquote>
<p>टीका च—<strong>अनाशीः-कामो</strong>ऽफल-कामः । <strong>अन्यन्</strong> निषिद्धं काम्यं च । <strong>नरक</strong>-यानं हि द्विधैव भवति—विहितातिक्रमाद् वा, निषिद्धाचरणाद् वा । अतः स्व-धर्म-स्थत्वान् निषिद्ध-वर्जनाच् च नरकं न याति, अफल-कामत्वान् न स्वर्गम् अपीत्य् अर्थः । किन्त्व् <strong>अस्मिन् लोके</strong> अस्मिन्न् एव देहे । <strong>अनघो</strong> निषिद्ध-परित्यागी । अतः <strong>शुचिर्</strong> निवृत्त-रागादि-मलः । यदृच्छयेति केवल-ज्ञानाद् अपि भक्तेर् दुर्लभतां द्योतयति ॥ इत्य् एषा ।</p>
<p>अत्राफल-कामत्वं केवलेश्वराज्ञा-बुद्ध्या कुर्वाणत्वम् । अत्र ज्ञानि-सङ्गे सति तन्-मात्रत्वम् एव भगवद्-अर्पणं भवेत् । भक्त-सङ्गे तु तत्-सन्तोषमयत्वम् ।</p>
<p>अतो <strong>यदृच्छया</strong> इति पूर्ववद् भक्त-सङ्ग-तत्-कृपा-लक्षणं भाग्यं बोधितम् । यद् उक्तम् एतावान् एव यजतामिह निःश्रेयसोदयः[भा।पु। २.३.११] इत्य्-आदि ।</p>
<p>॥ ११.२० ॥ श्री-भगवान् ॥ १७०-१७४ ॥</p>
<p>[१७५]</p>
<p>तद् एवं कर्मार्पण-केवल-ज्ञान-केवल-भक्तयोऽधिकारि-भेदेन व्यवस्थापिताः । ततः स्वाधिकारानुसारेणैव स्थातव्यम् इत्य् आह—</p>
<p><strong>स्वे स्वेऽधिकारे या निष्ठा सा गुणः परिकीर्तितः ।</strong></p>
<p><strong>विपर्ययस् तु दोषः स्याद् उभयोर् एष निश्चयः ॥</strong> [भा।पु। ११.२१.२] इति ।</p>
<p>स्पष्टम् ॥ ११.२१ ॥ श्री-भगवान् ॥ १७५ ॥</p>
<p>[१७६]</p>
<p>तत्र साम्मुख्य-द्वार-भूतस्य कर्मणः साक्षात्-साम्मुख्य-रूप-ज्ञान-भक्त्य्-उदय-पर्यन्तत्वात् स्वयम् एव ताभ्यां न्यक्कारः । तत्र साक्षात्-साम्मुख्ये च निर्विशेष-साम्मुख्यं ज्ञानम् । स-विशेषस्यापि तत्त्वस्य भगवत्त्वं परमात्मत्वं चेति मुख्यम् आविर्भाव-द्वयम् इति स-विशेष-साम्मुख्य-रूपाया भक्तेस् तु मुख्यं भेद-द्वयं भगवन्-निष्ठत्वं परमात्म-निष्ठत्वं चेति । तद् एतत् त्रयं श्री-गीतासूक्तम् ।</p>
<p>तत्र अक्षरं ब्रह्म परमम् [गीता ८.३] इत्य् <em>अक्षर</em>-शब्देन पूर्वोक्तं ब्रह्म । तत्-साम्मुख्य-रूपं ज्ञानात्मकम् उपासनं चोत्तरोक्तं, यथा—यद् अक्षरं वेद-विदो वदन्ति [गीता ८.११] इत्य्-आदि । तथा परमात्मानम् अपि—पुरुषश् चाधिदैवतम् [गीता ८.४] इति, अधियज्ञोऽहम् एवात्र देहे देहभृतां वर [गीता ८.४] इति च । विराड् व्यष्टि-रूपाधिष्ठान-द्वय-भेदेन भिन्न-प्रायम् उक्त्वा, भक्ति-रीति-द्वयी तयोर् एक-प्राया दर्शिता । तत्रअभ्यास-योग-युक्तेन [गीता ८.८] इत्य्-आदिनैका, कविं पुराणम् अनुशासितारम् [गीता ८.९] इत्य्-आदिनान्या । तथा मच्-छब्दोक्त-श्री-कृष्णाख्य-भगवद्-भक्ति-प्रकारश् चायम्—</p>
<blockquote>
<p>अनन्य-चेताः सततं यो मां स्मरति नित्यशः ।<br>
तस्याहं सुलभः पार्थ नित्य-युक्तस्य योगिनः ॥ [गीता ८.१४] इति ।</p>
</blockquote>
<p>तद् एतत् साम्मुख्य-त्रयं श्री-कपिल-देवेनाप्य् उक्तम्—</p>
<blockquote>
<p>ज्ञान-मात्रं परं ब्रह्म परमात्मेश्वरः पुमान् ।<br>
दृश्य्-आदिभिः पृथग्-भावैर् भगवान् एक ईयते ॥ [भा।पु। ३.३२.२६] इति ।</p>
</blockquote>
<p><strong>दृशिर्</strong> ज्ञानम् । <strong>पृथक्</strong> परस्परम् अन्यादृशो <strong>भावो</strong> भावना । येषु तथा-विधैर् ज्ञानादिभिर् <strong>एक</strong> एव परिपूर्ण-स्वरूप-गुणः <strong>परं-ब्रह्मेयतेपरमात्मेयतेभगवांश् चेयते</strong> । तत्र ज्ञानेन पर-ब्रह्मतया ज्ञायते, भक्ति-विशेषेण परमात्मतया, पूर्णया भक्त्या भगवत्तयेति ज्ञेयम् । पर-ब्रह्मणः स्वरूप-लक्षणं <strong>ज्ञान-मात्रम्</strong> इति, परमात्मन <strong>ईश्वरः पुमान्</strong> इति, भगवतो <strong>भगवान्</strong> इत्य् एव ।</p>
<p>विवृतं चैतत् साम्मुख्य-त्रयं भगवत्-परमात्म-सन्दर्भयोः । ब्रह्मणः, तथापि भूमन् [भा।पु। १०.१४.६] इत्य्-आदिना । परमात्मनः, केचित् स्वदेहान्तर्-हृदयावकाशे प्रादेश-मात्रं पुरुषं वसन्तम् [भा।पु। २.२.८] इत्य्-आदिना । भगवतः, भक्ति-योगेन मनसि [भा।पु। १.७.४] इत्य्-आदिना च ।</p>
<p>तथा च यद्यपि साम्मुख्यत्वेनाविशिष्टं ज्ञानादि-त्रयम् अपि तद्-वैमुख्य-प्रतियोगि भवेत्, तथापि श्रेयः-सृतिं भक्तिम् उदस्य ते विभो [भा।पु। १०.१४.४] इत्य्-आदिना भक्तिं विना केवल-ज्ञानस्याकिञ्चित्करत्वात्, तत्रापि च तस्मान् मद्-भक्ति-युक्तस्य [भा।पु। ११.२०.३१] इत्य्-आदौ भक्तेस् तन्-निरपेक्षत्वात्, यत् कर्मभिर् यत् तपसा [भा।पु। ११.२०.३२] इत्य्-आदाव् आनुषङ्गिक-सर्व-फलत्वाच् च, ज्ञानम् अपि न्यक्कृतम् ।</p>
<p>ततोऽवशिष्टायां स-विशेषोपासन-रूपायां भक्तौ च श्री-विष्णु-रूपम् अबहु-मन्यमानाः केचिन् निराकारेश्वरस्यान्याकारेश्वरस्य चोपासनां यां मन्यन्ते, सापि न्यक्कृतास्ति । यतो हिरण्यकशिपोर् अपि, नित्य आत्माव्ययः शुद्धः [भा।पु। ७.२.१८] इत्य्-आदि-तद्-वाक्येन यदृच्छयेशः सृजतीदम् अव्ययः [भा।पु। ७.२.३४] इत्य्-आदि-तद्-उदाहृतेतिहास-वाक्येन, तत्-कृत-ब्रह्म-स्तवेन च ब्रह्म-ज्ञानं निराकारेश्वर-ज्ञानम् अन्याकारेश्वर-ज्ञानं तस्यास्तीति वर्ण्यते । श्री-विष्णौ देवता-सामान्य-दृष्टेर् निन्द्यते च स इति । तथान्यत्राहंग्रहोपासना च न्यक्कृता, पौण्ड्रक-वासुदेवादौ यदुभिर् इव शुद्ध-भक्तैर् उपहास्यत्वात् । सालोक्य-सार्ष्टि-सारूप्य- [भा।पु। ३.२९.११] इत्य्-आदिषु तत्-फलस्य हेयतया निर्देशात् । तद् उक्तं श्री-हनुमता—को मूढो दासतां प्राप्य प्राभवं पदम् इच्छति [पद्या। ११०] इति । तद् एतत् सर्वम् अभिप्रेत्य निष्किञ्चनां भक्तिम् एव तादृश-भक्त-प्रशंसा-द्वारेण सर्वोर्ध्वम् उपदिशति—</p>
<blockquote>
<p><strong>न किञ्चित् साधवो धीरा भक्ता ह्य् एकान्तिनो मम ।</strong><br>
<strong>वाञ्छन्त्य् अपि मया दत्तं कैवल्यम् अपुनर्-भवम् ॥</strong> [भा।पु। ११.२०.३४]</p>
</blockquote>
<p>टीका च—<strong>धीरा</strong> धीमन्तो यतो <strong>ममैकान्तिनो</strong> मय्य् एव प्रीति-युक्ताः, अतो <strong>मया दत्तम् अपि न गृह्णन्ति</strong>, किं पुनर् वक्तव्यं <strong>न वाञ्छन्ति</strong> इत्य् अर्थः । <strong>अपुनर्-भवम्</strong> आत्यन्तिक-कैवल्यम् ॥ इत्य् एषा ।ईदृशानाम् एकान्तिनाम् एव परम-महिमा गारुडे—</p>
<blockquote>
<p>ब्राह्मणानां सहस्रेभ्यः सत्र-याजी विशिष्यते ।<br>
सत्र-याजि-सहस्रेभ्यः सर्व-वेदान्त-पारगः ॥<br>
सर्व-वेदान्त-वित्-कोट्यां विष्णु-भक्तो विशिष्यते ।<br>
वैष्णवानां सहस्रेभ्यः एकान्त्य् एको विशिष्यते ॥ इति ।</p>
</blockquote>
<p>[१७७]</p>
<p>यस्माद् एवं सर्वानन्दातिक्रम-लिङ्गेन परमानन्द-स्वरूपासौ भक्तिस् तस्मात् तत्र स्वभावत एव प्रवृत्तिर् गुणः, तथाभूताम् अपि तन्-माधुरीं स्वदोषेणानुभवितुम् असमर्थानां तु केवल-विधि-निषेध-सम्भव-गुण-दोष-दृष्ट्यैवप्रवृत्तिर् अपि पूर्वापेक्षया दोष एव । यथोक्तम् एतत् पूर्वाध्याये, शमो मन्-निष्ठताबुद्धेः [भा।पु। ११.१९.३६] इत्य्-आदौ, साक्षाद्-भक्तेर् अपि विधानाविधानयोर् गुण-दोषतां, किं वर्णितेन बहुना [भा।पु। ११.१९.४५] इत्य्-अन्तेन ग्रन्थेन प्रतिपाद्य गुण-दोष-दृशिर् दोषो गुणस् तूभय-वर्जितः [भा।पु। ११.१९.४३] इति । अत एव लब्ध-तन्-माधुर्यानुभवानां तद्-विधि-निषेध-कृत-गुण-दोषौ नस्त एवेत्य् आह—</p>
<blockquote>
<p><strong>न मय्य् एकान्त-भक्तानां गुण-दोषोद्भवा गुणाः</strong>।<br>
<strong>साधूनां सम-चित्तानां बुद्धेः परम् उपेयुषाम् ॥</strong> [भा।पु। ११.२०.३६] ।</p>
</blockquote>
<p>टीका च—<strong>गुण-दोषैर्</strong> विहित-प्रतिषिद्धैर् <strong>उद्भवा</strong> येषां ते <strong>गुणाः</strong> पुण्य-पापादयः ॥इत्य् एषा॥</p>
<p>॥ ११.२० ॥ श्री-भगवान् ॥ १७६-१७७ ॥</p>
<p>[१७८]</p>
<p>इयम् अकिञ्चनाख्या भक्तिर् एव जीवानां स्वभावत उचिता । स्वाभाविक-तद्-आश्रया हि जीवाः, स कारणं कारणाधिपाधिपः[श्वे।उ। ६.९] इति श्रुतेः । अंशत्वेऽपि बहिरङ्गत्व-स्वीकारात् तद्-आश्रयत्वं सूर्य-मण्डल-बहिर्-आतप-परमाणूनाम् इव । अत एव पाद्मोत्तर-खण्डे प्रणव-व्याख्याने—</p>
<blockquote>
<p>अ-कारश् चाप्य् उ-कारश् च म-कारश् च ततः परम् ।<br>
वेद-त्रयात्मकं प्रोक्तं प्रणवं ब्रह्मणः पदम् ॥<br>
अ-कारेणोच्यते विष्णुः श्रीर् उ-कारेण चोच्यते ।<br>
म-कारस् त्व् अनयोर् दासः पञ्चविंशः प्रकीर्तितः ॥ [प।पु। ६.२२६.२२-२३]</p>
</blockquote>
<p>अन्ते च—भगवच्-छेष-रूपोऽसौ म-काराख्यः स-चेतनः[प।पु। ६.२२६.२८]इति ।</p>
<p>तथा—</p>
<blockquote>
<p>अवधारण-वाच्य् एवम् उ-कारः कैश्चिद् उच्यते ।<br>
श्रीश् च तत्-पक्ष-पातित्वाद् अ-कारेणैव चोच्यते ।<br>
भास्करस्य प्रभा यद्वत् तस्य नित्यानपायिनी ॥ [प।पु। ६.२२६.२९-३०] इत्य्-आदि ।</p>
</blockquote>
<p>अत एव श्री-वैष्णवानां प्रणव एव महा-वाक्यम् इति स्थितम् । तथाष्टादशाक्षर-व्याख्याने—</p>
<blockquote>
<p>श्रीमते विष्णवे तस्मै दास्यं सर्वं करोम्य् अहम् ।<br>
देश-कालाद्य्-अवस्थासु सर्वासु कमला-पतेः ॥<br>
इति स्वरूप-संसिद्धं मुख्यं दास्यम् अवाप्नुयात् ।<br>
एवं विदित्वा मन्त्रार्थं तद् वृत्तिं सम्यग् आचरेत् ॥<br>
दास-भूतम् इदं तस्य जगत् स्थावर-जङ्गमम् ।<br>
श्रीमन्-नारायणः स्वामी जगतां प्रभुर् ईश्वरः ॥ [प।पु। ६.२२६.३६-३८] इति ।</p>
</blockquote>
<p>तद् एतद् आहुः—</p>
<blockquote>
<p><strong>स्व-कृत-पुरेष्व् अमीष्व् अबहिर्-अन्तर्-असंवरणं</strong><br>
<strong>तव पुरुषं वदन्त्य् अखिल-शक्ति-धृतोऽंश-कृतम् ।</strong><br>
<strong>इति नृ-गतिं विविच्य कवयो निगमावपनं</strong><br>
<strong>भवत उपासतेऽङ्घ्रिम् अभवं भुवि विश्वसिताः ॥</strong> [भा।पु। १०.८७.२०]</p>
</blockquote>
<p><strong>स्वेन</strong> त्वया <strong>कृतेषु पुरेषु</strong> देहेषु वर्तमानं <strong>तव पुरुषं</strong> जनं तवैव्<strong>आंश</strong>-रूपेण त्वदीय-स्वरूपेण <strong>कृतं</strong> नित्य-सिद्धं <strong>वदन्ति</strong> । तत्र <strong>अखिल-शक्ति-धृतस्तव</strong> इत्य् उक्त्वा त्वद्-अखिल-शक्ति-गणान्तः-पाति-जीवाख्य-तटस्थ-शक्ति-विशिष्टस्यैव तवांशः, न तु स्वरूप-शक्ति-विशिष्टस्य केवल-स्वरूपस्येत्य् आयातम् । ततो मूल-मण्डल-स्थानीय-त्वद्-आश्रयक-रश्मि-परमाणु-स्थानीया जीवा इति भावः । अंशत्वे हेतुः—<strong>अबहिर्-अन्तर्-असंवरणं</strong> बहिर् अन्तश् च यस्य संवरणं नास्ति, किन्तु तैस् तैर् उपाधिभिः संवरणम् एवास्तीत्य् अर्थः । अतः संवरण-हीनस्य तवायम् अंश एवेति भावः ।</p>
<p><strong>इति</strong> एतत्-प्रकारां <strong>नुर्</strong> जीवस्य <strong>गतिं</strong> स्वभावत एव त्वद्-आश्रयकस् त्वद्-एक-जीवनश् चासौ जीव इति तत्त्वं <strong>विविच्य</strong> ज्ञात्वा <strong>कवयः</strong> पण्डिताः <strong>विश्वसिताः</strong> श्रद्दधाना <strong>भवत एवाङ्घ्रिमुपासते</strong> । विश्वासे हेतुः—<strong>निगमावपनं</strong> सकल-वेद-बीजोज्जीवनैकाश्रय-क्षेत्रं शास्त्र-योनिम् इत्य् अर्थः । अतो नित्य-त्वद्-आश्रयैक-जीवनानाम् अपि तेषां त्वद्-वैमुख्येन यत् संसार-दुःखं भवति, तद् अपि साम्मुख्येन स्वयम् एव पलायत इत्य् आहुः—<strong>अभवम्</strong> इति, न विद्यते भवः संसारो यत्रेति ।</p>
<p>अथवा, भजनीयस्य नित्यत्वेन भक्तेर् अप्य् अनश्वरत्वं प्रतिपादयन्ति—अभवं जन्म-रहितम् अङ्घ्रिम् इति । तस्माद् अकिञ्चानाख्या भक्तिर् एव सर्वोर्ध्वम् अभिधेया ॥</p>
<p>॥ १०.८७ ॥ श्रुतयः श्री-भगवन्तम् ॥ १७८ ॥</p>
<p>[१७९]</p>
<p>अथ तस्या एव प्रकारान्तरेण स्थापनाय प्रकरणान्तरं यावत्-तल्-लक्षण-प्रकरणम् । तद् एवं परम-दुर्लभ-स्वरूपं परम-दुर्लभ-फलं चाकिञ्चनाख्य-साक्षाद्-भक्ति-रूपं साम्मुख्यं कथं स्याद् इति वक्तुं साम्मुख्य-मात्रस्य निदानम् उपलक्षयति—</p>
<blockquote>
<p><strong>भवापवर्गो भ्रमतो यदा भवेज्</strong><br>
<strong>जनस्य तर्ह्य् अच्युत सत्-समागमः ।</strong><br>
<strong>सत्-सङ्गमो यर्हि तदैव सद्-गतौ</strong><br>
<strong>परावरेशे त्वयि जायते मतिः ॥</strong> [भा।पु। १०.५१.५३]</p>
</blockquote>
<p><strong>यदाभ्रमतः</strong> संसरतो <strong>जनस्य भवापवर्गो भवेत्</strong> सम्प्राप्त-कालः स्यात्, तदा <strong>सत्-सङ्गमोभवेत्</strong> । &ldquo;तदा भवापवर्गो भवेत्&rdquo; इति वक्तव्ये वैपरीत्येन निर्देशस् तत्र सत्-सङ्गमस्य शीघ्रतयावश्यकतया च हेतुता-विवक्षया<sup id="fnref:194"><a href="#fn:194" class="footnote-ref" role="doc-noteref">194</a></sup> । अत एवातिशयोक्ति-नामालङ्कारस्य चतुर्थो भेदोऽयम् इत्य् आलङ्कारिकाः । तद् उक्तं तद्-विवृत्तौ—</p>
<blockquote>
<p>चतुर्थी सा कारणस्य गदितुं शीघ्र-कारिताम् ।<br>
या हि कार्यस्य पूर्वोक्तिः इति ।</p>
</blockquote>
<p>तथोक्तं नलकूबर-मणिग्रीवौ प्रति श्री-भगवता—</p>
<blockquote>
<p>साधूनां सम-चित्तानां सुतरां मत्-कृतात्मनाम् ।<br>
दर्शनान् नो भवेद् बन्धः पुंसोऽक्ष्णोः सवितुर् यथा ॥ [भा।पु। १०.१०.४१] इति ।</p>
</blockquote>
<p>तत्र हेतुः—<strong>यर्हि</strong> यदा <strong>सत्-सङ्गमस् तदैवपरावरेशे त्वयि मतिर्</strong> भवति । तद्-वैमुख्य-करानादि-सिद्ध-तज्-ज्ञान-संसर्गाभावान्ते तत्-साम्मुख्य-करं तज् ज्ञानं जायत इत्य् अर्थः । अत एवोक्तं श्री-विदुरेण—</p>
<blockquote>
<p>जनस्य कृष्णाद् विमुखस्य दैवाद्<br>
अधर्म-शीलस्य सुदुःखितस्य ।<br>
अनुग्रहायेह चरन्ति नूनं<br>
भूतानि भव्यानि जनार्दनस्य ॥ [भा।पु। ३.५.३] इति ।</p>
</blockquote>
<p>अत्र <strong>दैवात्</strong> प्राचीन-कर्मणो हेतोस् तद्-आवेशाद् अधर्म-शीलस्य भगवद्-धर्म-रहितस्येत्य् अर्थः । मूल-पद्ये &ldquo;यर्हि…तदैव&rdquo; इति निर्देशान् न काल-विलम्बेन । तत्र <strong>चैव</strong>-कारान् नान्यदा कदाचिद् अपीत्य् अर्थः । तेन तन्-मतौ हेतुः—<strong>सद्-गतौ,</strong> यत्र यत्र<strong>सन्तः</strong> सङ्गच्छन्ते, तत्र तत्र <strong>गतिः</strong> स्फुरणं यस्य तस्मिंस् <strong>त्वयि</strong> इति । तथा चेतिहास-समुच्चये—</p>
<blockquote>
<p>यत्र रागादि-रहिता वासुदेव-परायणाः ।<br>
तत्र सन्निहितो विष्णुर् नृपते नात्र संशयः ॥ इति ।</p>
</blockquote>
<p><strong>सतां गताव्</strong> इत्य् अत्र व्याख्यानेऽपि असतां त्व् असौ न गतिः । अतस् तद्-द्वारैवान्येषां तल्-लाभो युक्त इति पूर्ववद् एव । पिङ्गलाया अपि सत्-सङ्गोविदेहानां पुरे ह्य् अस्मिन्न् अहम् एकैव मूढ-धीः [भा।पु। ११.८.३४] इत्य् अत्र व्यक्तोऽस्ति । टीका च—सत्-सङ्गतौ सत्याम् अप्य् अहो मे मोह इत्य् आह—विदेहानाम् इति ॥ इत्य् एषा ।</p>
<p>तद् एवं यत्र नोपलभ्यते सत्-सङ्गः, तत्राप्य् आधुनिकः प्राक्तनो वा पारम्परिको वानुमेय एव । अत्र कृत-श्री-नारदादि-दर्शनादेर् अपि देवतादेः श्री-नलकूवरादिवत् तादृशत्व-प्राप्तिर् न श्रूयत इत्य् अत एवं विवेचनीयम्—यद्यप्य् अपराध-सद्-भावो वर्तते पुरुषे, तदा तद्-दोषेण सत्सु निरादराणां साधारण-पुण्यादि-दृष्टीनां च तद्-दोष-शान्त्य्-अर्थं सत्-सङ्गस्य भगवत्-साम्मुख्य-कारणत्वेऽपि तत्-कृपा-साहाय्यम् अपेक्ष्यते । निरपराधत्वे सति सत्-सङ्गेनैव जात-परमोत्तम-दृष्टीनां तेषु मनोऽवधानाभावेऽपि सत्-सङ्ग-मात्रं तत्-कारणम् इति । अतः सापराधान् एवाधिकृत्योक्तम् अजानज-देवैः—</p>
<blockquote>
<p>तान् वै ह्य् असद्-वृत्तिभिर् अक्षिभिर् ये<br>
पराकृतान्तर्-मनसः परेश ।<br>
अथो न पश्यन्त्य् उरुगाय नूनं<br>
ये ते पद-न्यास-विलास-लक्ष्म्याः ॥ [भा।पु। ३.५.४४] इति ।</p>
</blockquote>
<p><strong>ते</strong> तव <strong>पद-न्यास-विलास-लक्ष्म्याः</strong> सम्बन्धिनो ये भक्ता इत्य् अर्थः । ते <strong>तान् नूनं</strong> प्रायो <strong>न पश्यन्ति</strong> न कृपा-दृष्टि-विषयीकुर्वन्तीत्य् अर्थः । कान् ? य <strong>असद्-वृत्तिभिः</strong> सापराध-चेष्टैर् <strong>अक्षिभिर्</strong> इन्द्रियैः <strong>पर-कृतान्तर्-मनसो</strong> दूरीकृतान्तर्मुख-चित्त-वृत्तयो बहिर्मुखा इत्य् एवं व्याख्यानम् अत्राप्य् अनुसन्धेयम् ।</p>
<p>अत्र साधारणासद्-वृत्तित्वं न गृह्यते, सर्वस्य तत्-कृपायाः प्राक् तथाभूतत्वात्, जनस्य कृष्णाद् विमुखस्य दैवात् [भा।पु। ३.५.३] इत्य्-आदिक-विषयं स्याद् इति । तस्माद् अनपराधासद्-वृत्तौ तेषां कृपा प्रवर्तत एव । कथञ्चिद् अवधानाभावेन तद्-अप्रवृत्ताव् अपि सङ्ग-मात्रेणैव तेषां सन्-मतिः स्यात् । यत्र तु सापराधेऽपि स्वैरतयैव कृपां कुर्वन्ति, तस्यैव तन्-मतिः स्यान् नान्यस्य, नलकूवरवत् साधारण-देवतावच् चेति ।</p>
<p>तथा श्री-भरतस्य रहूगणे यथा चोपरिचर-वसोर् वृत्तं विष्णु-धर्मे—स हि देव-साहाय्यायैव दैत्यान् हत्वा विरज्य च भगवद्-अनुध्यानाय पातालं च प्रविष्टवान् । तं च निवृत्तम् अपि हन्तुं लब्ध-च्छिद्रा दैत्याः समागत्य तत्-प्रभावेणोद्यत-शस्त्रा एवातिष्ठन्। ततश् च व्यर्थोद्यमाः पुनः शुक्रोपदेशेन तं प्रति पाषण्ड-मार्गम् उपदिशन्तोऽपि जातया तत्-कृपया भगवद्-भक्ता बभूवुः [वि।ध।पु। ३.३४६] इति ।</p>
<p>अत उक्तं विष्णु-धर्म एव—</p>
<blockquote>
<p>अनेक-जन्म-संसार-चिते पाप-समुच्चये ।<br>
नाक्षीणे जायते पुंसां गोविन्दाभिमुखी मतिः ॥ इति ।</p>
</blockquote>
<p>ननु,</p>
<p>नैतान् विहाय कृपणान् विमुमुक्ष एको</p>
<p>नान्यं त्वद् अस्य शरणं भ्रमतोऽनुपश्ये [भा।पु। ७.९.४४]</p>
<p>इत्य् एवं श्री-प्रह्लादस्य सर्वस्मिन्न् अपि संसारिणि कृपा जाता, तर्हि कथं न सर्व-मुक्तिः स्यात् ? उच्यते—जीवानाम् अनन्तत्वान् न ते सर्वे मनसि तस्यारूढाः, ततो यावन्तो दृष्ट्वा श्रुतास् तच्-चेतस्य् आरूढाः, तावतां तत्-प्रसादाद् भविष्यत्य् एव मोक्षः, <em>नैतान्</em> इत्य् एतच्-छब्दप्रयोगात् । ये चान्ये तेषाम् अपि तत्-कीर्तन-स्मरण-मात्रेणैव कृतार्थता-वरं स्वयम् एव कृपया दत्तवान् श्री-नृसिंह-देवः—</p>
<blockquote>
<p>य एतत् कीर्तयेन् मह्यं त्वया गीतम् इदं नरः ।<br>
त्वां च मां च स्मरन् काले कर्म-बन्धात् प्रमुच्यते ॥ [भा।पु। ७.१०.१४] इति ।</p>
</blockquote>
<p><em>यस्</em> त्वां <em>कीर्तयेद्</em> अपि किं पुनस् त्वं यान् कृपया स्मरसीति भावः । तस्मात् साधूक्तं <strong>भवापवर्गो भ्रमतो यदा भवेद्</strong> इति ॥</p>
<p>॥ १०.५१ ॥ मुचुकुन्दः श्री-भगवन्तम् ॥ १७९ ॥</p>
<p>[१८०]</p>
<p>ततः सत्-सङ्गस्यैव तत्र निदानत्वं सिद्धम् । तच् च युक्तम्, अनादि-सिद्ध-तज्-ज्ञान-मय-तद्-वैमुख्यवताम् अन्यथा हि तद्-असम्भवः । तद् उक्तम्—</p>
<blockquote>
<p>तर्कोऽप्रतिष्ठः श्रुतयो विभिन्ना<br>
नासाव् ऋषिर् यस्य मतं न भिन्नम् ।<br>
धर्मस्य तत्त्वं निहितं गुहायां<br>
महाजनो येन गतः स पन्थाः ॥ [म।भा ३.३१३.११७]</p>
</blockquote>
<p>तथैव श्री-प्रह्लाद-वाक्यम्—</p>
<blockquote>
<p>मतिर् न कृष्णे परतः स्वतो वा<br>
मिथोऽभिपद्येत गृह-व्रतानाम् । [भा।पु। ७.५.३०] इत्य् उपक्रम्य—<br>
नैषां मतिस् तावद् उरुक्रमाङ्घ्रिं<br>
स्पृशत्य् अनर्थापगमो यद्-अर्थः ।<br>
महीयसां पाद-रजो-ऽभिषेकं<br>
निष्किञ्चनानां न वृणीत यावत् ॥ [भा।पु। ७.५.३२]</p>
</blockquote>
<p>तथा तद्-विमुख-कर्मादिभिस् तत्-साम्मुख्य-प्रतिपत्तेश् चात्यान्तायोगः, अन्यत्र धर्माद् अन्यत्राधर्माद् अन्यत्रास्मात्कृताकृताद् अन्यत्र भूताच् च भव्याच् च[क।उ। १.२.१४] इति श्रुत्य्-आदेः । तम् एतम् आत्मानं वेदानुवचनेन ब्राह्मणा विविदिषन्ति यज्ञेन दानेन तपसानशकेन [बृ।आ।उ। ४.४.२] इति श्रुत्य्-आदिकं तु तत्-साम्मुख्येनैव प्रयुक्तानि कर्माण्य् अभिदधाति । तर्हि तद् एव साम्मुख्यं कथं स्याद् इति पुनर् अपि हेतुर् एव प्रष्टव्यः स्यात् ।</p>
<p>अथ भगवत्-कृपैव तत्-साम्मुख्ये प्राथमिकं कारणम् इति च गौणम् । सा हि संसार-दुरन्तानन्त-सन्ताप-सन्तप्तेष्व् अपि तद्-विमुखेषु स्वतन्त्रा न प्रवर्तते, तद्-असम्भवात् । कृपा-रूपश् चेतो-विकारो हि पर-दुःखस्य स्व-चेतसि स्पर्शे सत्य् एव जायते । तस्य तु सदा परमानन्दैक-रसत्वेनापहत-कल्मषत्वेन च श्रुतौ जीव-विलक्षणत्व-साधनात् तेजो-मालिनस् तिमिरायोगवत् तच्-चेतस्य् अपि तमो-मय-दुःख-स्पर्शनासम्भवेन तत्र तस्या जन्मासम्भवः । अत एव सर्वदा विराजमानेऽपि कर्तुम् अकर्तुम् अन्यथा कर्तुं समर्थे तस्मिंस् तद्-विमुखानां न संसार-सन्ताप-शान्तिः । अतः सत्-कृपैकावशिष्यते ।</p>
<p>सन्तोऽपि तदानीं यद्यपि सांसारिक-दुःखैर् न स्पृश्यन्त एव, तथापि लब्ध-जागराः स्वप्न-दुःखवत्त्वे कदाचित् स्मरेयुर् अपीत्य् अतस् तेषां संसारिकेऽपि कृपा भवति, यथा श्री-नारदस्य नलकूवर-मणिग्रीवयोः । तस्मात् प्रस्तुतेऽपि संसारिक-दुःखस्य तद्-धेतुत्वाभावात् । परमेश्वर-कृपा तु स एवात्र मम शरणम् इत्य्-आदि-दैन्यात्मिका-भक्ति-सम्बन्धेनैव जायते, यथा गजेन्द्रादौ, व्यतिरेके नारक्यादौ । भक्तिर् हि भक्त-कोटि-प्रविष्ट-तद्-आर्द्रीभावयितृ-तच्-छक्ति-विशेष इति विवृतं विवरिष्यते च । दैन्य-सम्बन्धेन च साधिकम् उच्छलिता भवतीति तत्र तद्-आधिक्यम् । तस्माद् या कृपा तस्य सत्सु वर्तते सा सत्-सङ्ग-वाहनैव वा सत्-कृपा-वाहनैव वा सती जीवान्तरे सङ्क्रमते, न स्वतन्त्रेति स्थितम्। तथैव चाहुः—</p>
<blockquote>
<p><strong>स्वयं समुत्तीर्य सुदुस्तरं द्युमन्</strong><br>
<strong>भवार्णवं भीमम् अदभ्र-सौहृदाः ।</strong><br>
<strong>भवत्-पदाम्भोरुह-नावम् अत्र ते</strong><br>
<strong>निधाय याताः सद्-अनुग्रहो भवान् ॥</strong> [भा।पु। १०.२.३१]</p>
</blockquote>
<p>हे <strong>द्युमन्</strong> स्व-प्रकाश ! <strong>भवत्-पदाम्भोरुह</strong>-लक्षणा या <strong>नौर्</strong> भवार्णव-तरणोपायस् ताम् अत्र भवार्णव-पारे <strong>निधाय</strong> उत्तरोत्तर-जनेषु प्रकाश्येत्य् अर्थः । ननु कथं तां न स्वयं प्रकाशयामि ? कथम् इव तेषाम् अपेक्षा ? तत्राह—सद्भिर् एव द्वार-भूतैर् अन्यान् अनुगृह्णाति यः, स <strong>सद्-अनुग्रहो भवान्</strong> इति । यद् वा, सन्त एवानुग्रहो यस्य सः । तवानुग्रहो यः प्रापञ्चिके चरति, स तद्-आकारतयैव<sup id="fnref:195"><a href="#fn:195" class="footnote-ref" role="doc-noteref">195</a></sup> चरति, नान्य-रूपतयेत्य् अर्थः । तथोक्तं श्री-रुद्र-गीते—</p>
<blockquote>
<p>अथानघाङ्घ्रेस् तव कीर्ति-तीर्थयोर्<br>
अन्तर्-बहिः-स्नान-विधूत-पाप्मनाम् ।<br>
भूतेष्व् अनुक्रोश-सुसत्त्व-शीलिनां<br>
स्यात् सङ्गमोऽनुग्रह एष नस् तव ॥ [भा।पु। ४.२४.५८]इति ।</p>
</blockquote>
<p>सत्स्व् अनुग्रहो यस्येति व्याख्यानेऽपि तद्-विमुखेष्व् असत्सु तवानुग्रहो नास्तीति प्राप्तेः सद्-द्वारैव तत् प्रकाशनम् उचितम् इत्य् एवायाति । तद् एवं—</p>
<blockquote>
<p>जायमानं हि पुरुषं यं पश्येन् मधुसूदनः ।<br>
सात्त्विकस् तु स विज्ञेयो भवेन् मोक्षार्थ-निश्चितः ॥ [म।भा। १२.३३६.६८]</p>
</blockquote>
<p>इति मोक्ष-धर्म-वचनम् अपि सत्-सङ्गानन्तर-जन्म-परम् एव बोद्धव्यम् ।</p>
<p>॥ १०.२ ॥ देवाः भगवन्तम् ॥ १८० ॥</p>
<p>[१८१]</p>
<p>ततः सत्-सङ्ग-हेतुश् च सतां स्वैर-चारितैव, नान्यः । यथाह—</p>
<p><strong>त एकदा निमेः सत्रम् उपजग्मुर् यदृच्छया ।</strong> [भा।पु। ११.२.२४]</p>
<p><strong>ते</strong> नव-योगेश्वरा <strong>यदृच्छया</strong> स्वैरतया न तु हेत्व्-अन्तर-प्रयुक्ततयेत्य् अर्थः । यदृच्छा स्वैरिता इत्य् अमरः । सत्सु परमेश्वर-प्रयोक्तृत्वं च सद्-इच्छानुसारेणैव । तद् उक्तं स्वेच्छामयस्य [भा।पु। १०.१४.२] इति, अहं भक्त-पराधीनः [भा।पु। ९.४.४६] इति च ।</p>
<p>॥ ११.२ ॥ श्री-नारदः ॥ १८१ ॥</p>
<p>[१८२]</p>
<p>तथा च—</p>
<blockquote>
<p><strong>तस्यैकदा तु भवनम् अङ्गिरा भगवान् ऋषिः ।</strong><br>
<strong>लोकान् अनुचरन्न् एतान् उपागच्छद् यदृच्छया ॥</strong> [भा।पु। ६.१४.१४]</p>
</blockquote>
<p><strong>तस्य</strong> चित्रकेतोः । अत्रापि तदैव तस्य साम्मुख्यं जातं, कालान्तरे तु प्रादुर्भूतम् इति मन्तव्यम् । अत एव तद्-विलाप-समये श्रीमताङ्गिरसैव तं प्रति—ब्रह्मण्यो<sup id="fnref:196"><a href="#fn:196" class="footnote-ref" role="doc-noteref">196</a></sup> भगवद्-भक्तो नावसीदितुम् अर्हति [भा।पु। ६.१५.१२] इत्य् उक्तम् ॥</p>
<p>॥ ६.१४ ॥ श्री-शुकः ॥ १८२ ॥</p>
<p>[१८३]</p>
<p>सतां कृपा च दुरवस्था-दर्शन-मात्रोद्भवा, न स्वोपासनाद्य्-अपेक्षा, यथा श्री-नारदस्य नलकूवर-मणिग्रीवयोः । तद् आह—</p>
<blockquote>
<p><strong>भजन्ति ये यथा देवान् देवा अपि तथैव तान् ।</strong><br>
<strong>छायेव कर्म-सचिवाः साधवो दीन-वत्सलाः ॥</strong> [भा।पु। ११.२.६] इति ।</p>
</blockquote>
<p>स्पष्टम् ॥ ११.२ ॥ श्रीमान् आनकदुन्दुभिः ॥ १८३ ॥</p>
<p>[१८४]</p>
<p>सत्-सङ्गमस्यैव परम-संस्कार-हेतुत्वात् तद्-अर्थं न पुरुषस्य संस्कार-हेत्व्-अन्तरम् अपेक्ष्यं च, यत आह—</p>
<blockquote>
<p><strong>न ह्य् अम्-मयानि तीर्थानि न देवा मृच्-छिला-मयाः ।</strong><br>
<strong>ते पुनन्त्य् उरु-कालेन दर्शनाद् एव साधवः ॥</strong> [भा।पु। १०.८४.११] इति ।</p>
</blockquote>
<p>ते कथं नाद्रियन्ते गौणत्वात् ? इत्य् आह—ते पुनन्तीति ॥</p>
<p>॥ १०.८४ ॥ श्री-भगवान् मुनि-वर्गम् ॥ १८४ ॥</p>
<p>[१८५]</p>
<p>तद् एवं सत्-सङ्ग-मात्रस्य तत्-साम्मुख्य-मात्रे निदानत्वम् उक्तम् । एतद् एव व्यतिरेकेणाह—</p>
<blockquote>
<p><strong>ज्ञानं विशुद्धं परमार्थम् एकम्</strong><br>
<strong>अनन्तरं त्व् अबहिर् ब्रह्म सत्यम् ।</strong><br>
<strong>प्रत्यक् प्रशान्तं भगवच्-छब्द-संज्ञं</strong><br>
<strong>यद् वासुदेवं कवयो वदन्ति ॥</strong><br>
<strong>रहूगणैतत् तपसा न याति</strong><br>
<strong>न चेज्यया निर्वपणाद् गृहाद् वा ।</strong><br>
<strong>न च्छन्दसा नैव जलाग्नि-सूर्यैर्</strong><br>
<strong>विना महत्-पाद-रजो-ऽभिषेकम् ॥</strong> [भा।पु। ५.१२.१२]</p>
</blockquote>
<p>टीका च—तर्हि किं सत्यम् ? तत्राह—<strong>ज्ञानं सत्यम्</strong> । व्यावहारिक-सत्यत्वं व्यावर्तयति—<strong>परमार्थम्</strong> । वृत्ति-ज्ञान-व्यवच्छेदार्थानि षड्-विशेषणानि—<strong>विशुद्धं,</strong> तत् तु आविद्यकम् । <strong>एकं,</strong> तत् तु नाना-रूपम् । <strong>अनन्तरंत्वबहिर्</strong> बाह्याभ्यन्तर-शून्यं, तत् तु विपरीतम् ।<strong>ब्रह्म</strong> परिपूर्णं, तत् तु परिच्छिन्नम् । <strong>प्रत्यक्,</strong> तत् तु विषयाकारम् । <strong>प्रशान्तं</strong> निर्विकारं, तत् तु स-विकारम् । तद् एवं-स्वरूपं <strong>ज्ञानं सत्यम्</strong> इत्य् उक्तम् । कीदृशं तत् ? ऐश्वर्यादि-षड्-गुणत्वेन <strong>भगवच्-छब्दः संज्ञा</strong> यस्य । <strong>यच् च</strong> ज्ञानं <strong>वासुदेवं वदन्ति</strong> ।</p>
<p>तत्-प्राप्तिश् च महत्-सेवां विना न भवतीत्य् आह—हे <strong>रहूगण</strong>!<strong>एतज्</strong> ज्ञानं <strong>तपसा</strong> पुरुषो <strong>न याति, इज्यया</strong> वैदिक-कर्मणा, <strong>निर्वपणाद्</strong> अन्नादि-संविभागेन, <strong>गृहाद्वा</strong> तन्-निमित्त-परोपकारेण, <strong>छन्दसा</strong> वेदाभ्यासेन, <strong>जलाग्न्य्</strong>-आदिभिर् उपासितैः ॥इत्य् एषा ।</p>
<p>अत्र ब्रह्मत्वादिना जीव-स्वरूपं सूक्ष्मत्वादि-धर्मकं ज्ञानम् अपि निरस्तं वेदितव्यम्॥</p>
<p>॥ ५.१२ ॥ श्री-ब्राह्मणो रहूगणम् ॥ १८५ ॥</p>
<p>[१८६]</p>
<p>तद् एवं सत्-सङ्ग एव तत्-साम्मुख्ये द्वारम् इत्य् उक्तम् । ते च सन्तस् तत्-सम्मुखा एवात्र गृह्यन्ते, न तु वैदिकाचार-मात्र-पराः, अनुपयोगित्वात् । तत्र यादृशः सत्-सङ्गस् तादृशम् एव साम्मुख्यं भवतीति वक्तुं तेषु सत्सु ये महान्तस् तेषां द्वैविध्यम् आह सार्धेन—</p>
<blockquote>
<p><strong>महान्तस् ते सम-चित्ताः प्रशान्ता</strong><br>
<strong>विमन्यवः सुहृदः साधवो ये ।</strong><br>
<strong>ये वा मयीशे कृत-सौहृदार्था</strong><br>
<strong>जनेषु देहम्भर-वार्तिकेषु ॥</strong><br>
<strong>गृहेषु जायात्मज-रातिमत्सु</strong><br>
<strong>न प्रीति-युक्ता यावद्-अर्थाश् च लोके ॥</strong> [भा।पु। ५.५.२-३]</p>
</blockquote>
<p>ये <strong>सम-चित्ता</strong> निर्विशेष-ब्रह्म-निष्ठाः, <strong>तेमहान्तः ।</strong> तेषां शीलम् आह—<strong>प्रशान्ता</strong> इत्य्-आदि । महद्-विशेषम् आह—<strong>ये वा</strong> इति । वा-शब्दः पक्षान्तरे । उत्तर-पक्षत्वाद् अस्यैव श्रैष्ठ्यम् ।<strong>मयि कृतं</strong> सिद्धं यत् <strong>सौहृदं</strong> प्रेम, तद् एव <strong>अर्थः</strong>परम-पुरुषार्थो येषां तथा-भूता ये <strong>तेमहान्त</strong> इति पूर्वेणान्वयः । यतो <strong>मयिसौहृदार्थास्</strong> तत एव <strong>देहम्भर-वार्त्तिकेषु</strong> विषय-वार्ता-निष्ठेषु <strong>जनेषु</strong> तथा <strong>गेहेषुजायात्मज</strong>-बन्धु-वर्ग-युक्तेषु <strong>न प्रीति-युक्ताः</strong>, किन्तु <strong>यावद्-अर्थः</strong> यावान् अर्थः श्री-भगवद्-भजनानुरूपं प्रयोजनं, तावान् एवार्थो धनं येषां, तथाभूता इत्य् अर्थः । उभयोर् महत्त्वं च महा-ज्ञानित्वान् महा-भागवतत्वाच् च, न तु द्वयोः साम्याभिप्रायेण, मुक्तानाम् अपि सिद्धानां नारायण-परायणः [भा।पु। ६.१४.५] इत्य्-आद्य्-उक्तेः । अत्र ज्ञान-मार्गे ब्रह्मानुभविनो महान्तो भक्ति-मार्गे लब्ध-भगवत्-प्रेमाणो महान्त इति लक्षण-सामान्यम् इति ज्ञेयम् ॥</p>
<p>॥ ५.५ ॥ श्री-ऋषभः स्व-पुत्रान् ॥ १८६ ॥</p>
<p>[१८७]</p>
<p>अत्र चैवं विवेचनीयम् । तत्-तन्-मार्गे सिद्धा महान्तो द्विविधा दर्शिताः । अत्र च ज्ञान-सिद्धाः—देहं च नश्वरम् अवस्थितम् उत्थितं वा सिद्धो न पश्यति यतोऽध्यगमत् स्वरूपम् [भा।पु। ११.१३.३५] इत्य्-आदौ वर्णिताः ।</p>
<p>अत्र भक्ति-सिद्धास् त्रिविधाः—प्राप्त-भगवत्-पार्षद-देहाः, निर्धूत-कषायाः, मूर्च्छित-कषायाश् च । यथा श्री-नारदादयः, श्री-शुकदेवादयः, प्राग्-जन्म-गत-नारदादयश् च—</p>
<blockquote>
<p>प्रयुज्यमाने मयि तां शुद्धां भागवतीं तनुम् ।<br>
प्रारब्ध-कर्म-निर्वाणो न्यपतत् पाञ्च-भौतिकः ॥ [भा।पु। १.६.२९] इत्य्-आदौ ।<br>
स्व-सुख-निभृत-चेतास् तद्-व्युदस्तान्य-भावोऽप्य्<br>
अजित-रुचिर-लीलाकृष्ट-सारः [भा।पु। १२.१२.६९] इत्य्-आदौ ।<br>
हन्तास्मिन् जन्मनि भवान् मा मां द्रष्टुम् इहार्हति ।<br>
अविपक्व-कषायाणां दुर्दर्शोऽहं कुयोगिनाम् ॥ [भा।पु। १.६.२२] इत्य्-आदौ च प्रसिद्धेः ।</p>
</blockquote>
<p>श्री-नारदस्य पूर्व-जन्मनि स्थित-कषायस्य प्रेम वर्णितं स्वयम् एव—</p>
<blockquote>
<p>प्रेमातिभर-निर्भिन्न-पुलकाङ्गोऽतिनिर्वृतः ।<br>
आनन्द-सम्प्लवे लीनो नापश्यम् उभयं मुने ॥ [भा।पु। १.६.१८] इत्य्-आदौ ।</p>
</blockquote>
<p>श्री-भरत एवात्रोदाहरणीयः । तस्य च भूत-पिपालयिषा-रूपः प्रारब्धालम्बनः सात्त्विक-कषायो निगूढ आसीत्, प्रेमा च वर्णित इति । तद् एवं समान-प्रेम्णि त्रिविधे पूर्व-पूर्वाधिक्यं ज्ञेयम् । क्वचित् स्थितेऽपि [प्राकृत-देहादित्वे यदि प्रेम्णः परिमाणतः स्वरूपतो वाधिक्यं दृश्यते], <sup id="fnref:197"><a href="#fn:197" class="footnote-ref" role="doc-noteref">197</a></sup> तदा प्रेमाधिक्येनैवाधिक्यं ज्ञेयम् । तच् च भजनीयस्य भगवतोऽंशांशित्व-भेदेन भजतश् च दास्य-सख्यादि-भेदेन स्वरूपाधिक्यं, प्रेमाङ्कुर-प्रेमादि-भेदेन परिमाणाधिक्यं च प्रीति-सन्दर्भे [९८-१०४ परिच्छेदे] विवृत्य दर्शयिष्यामः । साक्षात्कार-मात्रस्यापि यद्यपि पुरुष-प्रयोजनत्वं, तथापि तस्मिन्न् अपि साक्षात्कारे यावान् यावान् श्री-भगवतः प्रियत्व-धर्मानुभवः, तावांस् तावान् उत्कर्षः । निरुपाधि-प्रीत्य्-आस्पदता-स्वभावस्य प्रियत्व-धर्मानुभवं<sup id="fnref:198"><a href="#fn:198" class="footnote-ref" role="doc-noteref">198</a></sup> विना तु साक्षात्कारोऽप्य् असाक्षात्कार एव, माधुर्यं विना दुष्ट-जिह्वया खण्डस्येव । अत एवोक्तं श्री-ऋषभ-देवेन—प्रीतिर् न यावन् मयि वासुदेवे, न मुच्यते देह-योगेन तावत् [भा।पु। ५.५.६] इति ।</p>
<p>ततः प्रेम-तारतम्येनैव भक्त-महत्त्व-तारतम्यं<sup id="fnref:199"><a href="#fn:199" class="footnote-ref" role="doc-noteref">199</a></sup> मुख्यम् । अत एव मयीशे कृत-सौहृदार्थाः [भा।पु। ५.५.३] इत्य् एव तल्-लक्षणत्वेनोक्तम् । यत्र तु प्रेमाधिक्यं साक्षात्कारः, <sup id="fnref:200"><a href="#fn:200" class="footnote-ref" role="doc-noteref">200</a></sup> कषायादि-राहित्यादिकम् अप्य् अस्ति, स परमो मुख्यः । तत्रैकैकाङ्ग-वैकल्ये न्यून-न्यून इति ज्ञेयम् । तद् एवं, ये वा मयीशे [भा।पु। ५.५.३] इत्य्-आदिना <em>ये</em> उक्ताः, ते तु प्राप्त-पार्षद-देहा न भवन्ति, तथा विषय-वैराग्येऽपि गूढंसंस्कारवन्तोऽपि<sup id="fnref:201"><a href="#fn:201" class="footnote-ref" role="doc-noteref">201</a></sup> सम्भवन्ति । ततस् तद्-विवेचनाय प्रकरणान्तरम् उत्थाप्यते । यथा राजोवाच—</p>
<blockquote>
<p><strong>अथ भागवतं ब्रूत यद्-धर्मो यादृशो नृणाम् ।</strong><br>
<strong>यथाचरति यद् ब्रूते यैर् लिङ्गैर् भगवत्-प्रियः ॥</strong> [भा।पु। ११.२.४४]</p>
</blockquote>
<p><strong>अथ</strong> अनन्तरं <strong>भागवतं ब्रूत</strong>। तज्-ज्ञानार्थं स च <strong>नॄणां</strong> मध्ये <strong>यद्-धर्मो</strong> यत्-स्वभावस् तं स्वभावं ब्रूत । <strong>यथा</strong> च स <strong>आचरति</strong> अनुतिष्ठति, तद्-अनुष्ठानं ब्रूत । <strong>यद् ब्रूते</strong> तद्-वचनं च ब्रूतेति मानस-कायिक-वाचिक-लिङ्ग-पृच्छा ।</p>
<p>ननु पूर्वं शृण्वन् सुभद्राणि रथाङ्ग-पाणेः [भा।पु। ११.२.३९] इत्य्-आदिना ग्रन्थेन तत्-तल्-लिङ्गं श्री-कविनैवोक्तम् ? सत्यम् । तथापि पुनस् तद्-अनुवादेन तेषु लिङ्गेषु <strong>यैर् लिङ्गैर्</strong>स <strong>भगवत्-प्रियोयादृश</strong> उत्तम-मध्यमतादि-भेद-विविक्तो<sup id="fnref:202"><a href="#fn:202" class="footnote-ref" role="doc-noteref">202</a></sup> भवति, तानि लिङ्गानि विविच्य ब्रूतेत्य् अर्थः ॥</p>
<p>[१८८]</p>
<p>तत्रोत्तरं श्री-हविर् उवाच—</p>
<blockquote>
<p><strong>सर्व-भूतेषु यः पश्येद् भगवद्-भावम् आत्मनः ।</strong><br>
<strong>भूतानि भगवत्य् आत्मन्य् एष भागवतोत्तमः ॥</strong> [भा।पु। ११.२.४५]</p>
</blockquote>
<p>तत्र तत्-तद्-अनुभव-द्वारावगम्येन मानस-लिङ्गेन महा-भागवतं लक्षयति—सर्व-भूतेष्व् इत्य्-आदि । एवं-व्रतः स्व-प्रिय-नाम-कीर्त्या जातानुरागो द्रुत-चित्त उच्चैः [भा।पु। ११.२.३८] इति श्री-कवि-वाक्योक्त-रीत्या यश् चित्त-द्रव-हास-रोदनाद्य्-अनुभावकानुराग-वशत्वात् खं वायुम् अग्निम् [भा।पु। ११.२.३९] इत्य्-आदि-तद्-उक्त-प्रकारेणैव चेतनाचेतनेषु <strong>सर्व-भूतेषु आत्मनो भगवद्-भावम्</strong> आत्माभीष्टो यो भगवद्-आविर्भावः, <sup id="fnref:203"><a href="#fn:203" class="footnote-ref" role="doc-noteref">203</a></sup> तम् एवेत्य् अर्थः । <strong>पश्येद्</strong> अनुभवति । अतस् तानि च <strong>भूतानि आत्मनि</strong> स्व-चित्ते तथा स्फुरति यो भगवान्, तस्मिन्न् एव तद्-आश्रितत्वेनैव अनुभवति, <strong>एष भागवतोत्तमो</strong> भवति । इत्थम् एव श्री-व्रज-देवीभिर् उक्तम्—वन-लतास् तरव आत्मनि विष्णुं व्यञ्जयन्त्य इव पुष्प-फलाढ्याः [भा।पु। १०.३५.५] इत्य्-आदि ।</p>
<p>यद् वा, <strong>आत्मनो</strong> यो <strong>भगवति</strong> भावः प्रेमा, तम् एव चेतनाचेतनेषु <strong>भूतेषु पश्यति</strong> । शेषं पूर्ववत् । अत एव भक्त-रूप-तद्-अधिष्ठान-बुद्धि-जात-भक्त्या तानि नमस्करोतीति खं वायुम् इत्य्-आदौ पूर्वम् उक्तम् इति भावः । तथैव चोक्तं ताभिर् एव—</p>
<blockquote>
<p>नद्यस् तदा तद् उपधार्य मुकुन्द-गीतम्<br>
आवर्त-लक्षित-मनो-भव-भग्न-वेगाः ॥ [भा।पु। १०.२१.१५] इत्य्-आदि ।</p>
</blockquote>
<p>यद् वा, श्री-पट्ट-महिषीभिर् अपि कुररि विलपसि त्वम् [भा।पु। १०.९०.७]इत्य्-आदि । अत्र न ब्रह्म-ज्ञानान्य् अभिधीयते, भागवतैस् तज्-ज्ञानस्य तत्-फलस्य च हेयत्वेन जीव-भगवद्-विभागाभावेन च भागवतत्व-विरोधात्, अहैतुक्य् अव्यवहिता [भा।पु। ३.२९.१०] इत्य्-आदौ ह्य् ऐकान्तिक-भक्ति-लक्षणानुसारेण सुतराम् उत्तमत्व-विरोधाच् च । न च निराकारेश्वर-ज्ञानं प्रणय-रशनया धृताङ्घ्रि-पद्मः [भा।पु। ११.२.५३] इत्य् उपसंहार-गत-लक्षण-परम-काष्ठा-विरोधाद् एवेति विवेचनीयम् ।</p>
<blockquote>
<p>[१८९]</p>
</blockquote>
<p>अथ मानस-लिङ्ग-विशेषणेनैव मध्यम-भागवतं लक्षयति—</p>
<blockquote>
<p><strong>ईश्वरे तद्-अधीनेषु बालिशेषु द्विषत्सु च ।</strong><br>
<strong>प्रेम-मैत्री-कृपोपेक्षा यः करोति स मध्यमः ॥</strong> [भा।पु। ११.२.४६]</p>
</blockquote>
<p>परमेश्वरे <strong>प्रेम</strong> करोति, तस्मिन् भक्ति-युक्तो भवतीत्य् अर्थः । तथा <strong>तद्-अधीनेषु</strong> भक्तेषु च <strong>मैत्रीं</strong> बन्धु-भावम् । <strong>बालिशेषु</strong> तद्-भक्तिम् अजानत्सु उदासीनेषु कृपाम् । यथोक्तं श्री-प्रह्लादेन—</p>
<blockquote>
<p>शोचे ततो विमुख-चेतस इन्द्रियार्थ-<br>
माया-सुखाय भरम् उद्वहतो विमूढान् ॥ [भा।पु। ७.९.४२] इति ।</p>
</blockquote>
<p>आत्मनो <strong>द्विषत्सु उपेक्षा,</strong> तदीय-द्वेषे चित्ताक्षोभेनौदासीन्यम् इत्य् अर्थः । तेष्व् अपि बालिशत्वेन कृपांश-सद्-भावात्, यथैव श्री-प्रह्लादो हिरण्यकशिपौ । भगवतो भागवतस्य वा द्विषत्सु तु सत्य् अपि चित्त-क्षोभे तत्रानभिनिवेशम् इत्य् अर्थः । अस्य बालिशेषु कृपायाः स्फुरणं, द्विषत्सूपेक्षाया एव, न तु प्राग्वत् सर्वत्र तस्य तत्-प्रेम्णा वा स्फुरणम् । ततो मध्यमत्वम् ।</p>
<p>अथोत्तमस्यापि तद्-अधीन-दर्शनेन तत्-स्फुरणानन्दोदयो विशेषत एव । ततश् च तस्मिन्न् अधिकैव मैत्री यद् भवति, तन् नो निषिध्यते, किन्तु सर्वत्र तद्-भावावश्यकता विधीयते । परमोत्तमोत्तमेऽपि तथा दृष्टम्—</p>
<blockquote>
<p>क्षणार्धेनापि तुलये न स्वर्गं नापुनर्-भवम् ।<br>
भगवत्-सङ्गि-सङ्गस्य मर्त्यानां किम् उताशिषः ॥ [भा।पु। ४.२४.५७] इति ।</p>
</blockquote>
<p>अथ भागवता यूयं प्रियाः स्थ भगवान् यथा [भा।पु। ४.२५.३०] इति च रुद्र-गीतात् ।</p>
<blockquote>
<p>हरेर् गुणाक्षिप्त-मतिर् भगवान् बादरायणिः ।<br>
अध्यगान् महद् आख्यानं नित्यं विष्णु-जन-प्रियः ॥<br>
[भा।पु। १.७.११] इति सूत-वाक्याच् च ।</p>
</blockquote>
<p>एवं भोजानां कुल-पांसनः [भा।पु। १०.१.२४] इत्य्-आदौ तत्र बादरायणि-प्रभृतीनां द्वेषोऽपि दृश्यते । किन्तु मध्यमानां तत्रानाभिनिवेश एव स्फुरति । तेषां तु तत्रापि तद्-विध-शास्तृत्वेन निजाभीष्ट-देव-परिस्फूर्तिर् न व्याहन्यत एवेति विशेषः । तद्-दृष्ट्यैव च श्रीमद्-उद्धवादीनाम् अपि श्री-दुर्योधनादौ नमस्कारः ।</p>
<blockquote>
<p>सत्त्वं विशुद्धं वसुदेव-शब्दितं<br>
यद् ईयते तत्र पुमान् अपावृतः । [भा।पु। ४.३.२१] इत्य्-आदि श्री-शिव-वाक्यवत् ।</p>
</blockquote>
<p>उक्तं च लक्ष्मणा-हरणे—सोऽभिवन्द्याम्बिका-पुत्रम् [भा।पु। १०.६८.१७] इत्य्-आदौ दुर्योधनं चेति । यत्र पक्षे च स्वकीय-भावस्यैव सर्वत्र परिस्फूर्तेः श्री-भगवद्-आदि-द्विषत्स्व् अपि सा पर्यवस्यति, तत्र च नायुक्तता, यतस् ते निज-प्राण-कोटि-निर्मञ्छनीय-तच्-चरण-पङ्कज-पराग-लेशास् तेषां दुर्व्यवहार-दृष्ट्या क्षुभ्यन्ति । स्वीय-भावानुसारेण त्व् एवं मन्यन्ते—&ldquo;अहो ईदृशश् चेतनो वा कः स्याद् यः पुनर् अस्मिन् सर्वानन्द-कन्द-कदम्बे<sup id="fnref:204"><a href="#fn:204" class="footnote-ref" role="doc-noteref">204</a></sup> निरुपाधि-परम-प्रेमास्पदे सकल-लोक-प्रसादक-सद्-गुण-मणि-भूषिते सर्व-हित-पर्यवसायि-चर्यामृते श्री-पुरुषोत्तमे तत्-प्रिय-जने वा प्रीतिं न कुर्वीत । तद्-द्वेष-कारणं तु सुतराम् एवास्मद्-बुद्धि-पद्धतिम् अतीतम् । तस्माद् ब्रह्मादि-स्थावर-पर्यन्ता अदुष्टा दुष्टाश् च तस्मिन् बाढं रज्यन्त एव&rdquo; इति । तद् उक्तं श्री-शुकेन—</p>
<blockquote>
<p>गोविन्द-भुज-गुप्तायां द्वारवत्यां कुरूद्वह ।<br>
अवात्सीन् नारदोऽभीक्ष्णं कृष्णोपासन-लालसः ॥<br>
को नु राजन्न् इन्द्रिय-वान् मुकुन्द-चरणाम्बुजम् ।<br>
न भजेत् सर्वतो-मृत्युर् उपास्यन् अमरोत्तमैः ॥ [भा।पु। ११.२.१-२] इति ।</p>
</blockquote>
<p>[१९०]</p>
<p>अथ भगवद्-धर्माचरण-रूपेण कायिकेन किञ्चिन् मानसेन च लिङ्गेन कनिष्ठं लक्षयति—</p>
<blockquote>
<p><strong>अर्चायाम् एव हरये पूजां यः श्रद्धयेहते ।</strong><br>
<strong>न तद्-भक्तेषु चान्येषु स भक्तः प्राकृतः स्मृतः ॥</strong> [भा।पु। ११.२.४७]</p>
</blockquote>
<p><strong>अर्चायां</strong> प्रतिमायाम् एव, <strong>न तद्-भक्तेषु</strong>, <strong>अन्येषुच</strong> सुतरां न, भगवत्-प्रेमाभावद् भक्त-माहात्म्य-ज्ञानाभावात् सर्वादर-लक्षण-भक्त-गुणानुदयाच् च । <strong>स प्राकृतः</strong> प्रकृतिः प्रारम्भोऽधुनैव प्रारब्ध-भक्तिर् इत्य् अर्थः । इयं च श्रद्धा न शास्त्रार्थावधारण-जाता ।</p>
<blockquote>
<p>यस्यात्म-बुद्धिः कुणपे त्रि-धातुके<br>
स्व-धीः कलत्रादिषु भौम इज्य-धीः ।<br>
यत्-तीर्थ-बुद्धिः सलिले न कर्हिचिज्<br>
जनेष्व् अभिज्ञेषु …[भा।पु। १०.८४.१३] इत्य्-आदि शास्त्राज्ञानात् ।</p>
</blockquote>
<p>तस्माल् लोक-परम्परा-प्राप्तैवेति पूर्ववत् । अतश् चाजात-प्रेमाशास्त्रीय-श्रद्धा-युक्तः साधकस् तु मुख्यो कनिष्ठो ज्ञेयः ॥</p>
<p>[१९१]</p>
<p>अथ टीका—पुनर् अष्टभिः श्लोकैर् अभ्यर्हितत्वाद् उत्तमस्यैव लक्षणान्य् आह—गृहीत्वापि॥ इत्य् एषा । तथा हि—</p>
<blockquote>
<p><strong>गृहीत्वापीन्द्रियैर् अर्थान् यो न द्वेष्टि न हृष्यति ।</strong><br>
<strong>विष्णोर् मायाम् इदं पश्यन् स वै भागवतोत्तमः ॥</strong> [भा।पु। ११.२.४८]</p>
</blockquote>
<p>पूर्वोक्त-प्रकारेण तद्-आविष्ट-चित्तो न गृह्णाति तावद्<strong>इन्द्रियैर् अर्थान्गृहीत्वापि</strong> इत्य् अपि-शब्दार्थः । <strong>इदं</strong> विश्वं <strong>मायां</strong> बहिरङ्ग-शक्ति-विलासत्वाद् धेयम् इत्य् अर्थः । अत्रापि कायिक-मानसयोः साङ्कर्यम् ॥</p>
<p>[१९२]</p>
<p>अथ केवल-मानस-लिङ्गैर् आह यावत्-प्रकरणम्—</p>
<blockquote>
<p><strong>देहेन्द्रिय-प्राण-मनो-धियां यो</strong><br>
<strong>जन्माप्यय-क्षुद्-भय-तर्ष-कृच्छ्रैः ।</strong><br>
<strong>संसार-धर्मैर् अविमुह्यमानः</strong><br>
<strong>स्मृत्या हरेर् भागवत-प्रधानः ॥</strong> [भा।पु। ११.२.४९]</p>
</blockquote>
<p><strong>यो हरेः स्मृत्या</strong> देहादीनां <strong>संसार-धर्मैर्</strong> जन्माप्ययादिभिर् <strong>विमुह्यमानो</strong>न भवति <strong>स भागवत-प्रधानः</strong>। उक्तं च श्री-गीतासु—</p>
<blockquote>
<p>येषां त्व् अन्त-गतं पापं जनानां पुण्य-कर्मणाम् ।<br>
ते द्वन्द्व-मोह-निर्मुक्ता भजन्ते मां दृढ-व्रताः ॥ [गीता ७.२८] इति ॥</p>
</blockquote>
<p>[१९३]</p>
<p>तथा—</p>
<blockquote>
<p><strong>न काम-कर्म-बीजानां यस्य चेतसि सम्भवः ।</strong><br>
<strong>वासुदेवैक-निलयः स वै भागवतोत्तमः ॥</strong> [भा।पु। ११.२.५०]</p>
</blockquote>
<p><strong>बीजानि</strong> वासनाः । <strong>वासुदेवैक-निलयो</strong> वासुदेव-मात्राश्रयः ॥</p>
<p>[१९४]</p>
<p>तथा—</p>
<blockquote>
<p><strong>न यस्य जन्म-कर्मभ्यां न वर्णाश्रम-जातिभिः ।</strong><br>
<strong>सज्जतेऽस्मिन्न् अहम्-भावो देहे वै स हरेः प्रियः ॥</strong> [भा।पु। ११.२.५१]</p>
</blockquote>
<p><strong>जन्म</strong> सत्-कुलम् । <strong>कर्म</strong> तप-आदि । <strong>जातयः</strong> अनुलोमजा मूर्धाभिषिक्तादयः । एताभिर् <strong>यस्यास्मिन् देह अहम्भावो न सज्जते,</strong> किन्तु भगवत्-सेवौपयिक-साध्य एव देहे सज्जत इत्य् अर्थः, <strong>स हरेः प्रियो</strong> भागवतोत्तम इति पूर्वेणान्वयः, प्रकरणार्थत्वात् । हरेः प्रिय इति भागवत-मात्र-वाचिभागवतत्वाद् एव ॥</p>
<p>[१९५]</p>
<p>तथा—</p>
<blockquote>
<p><strong>न यस्य स्वः पर इति वित्तेष्व् आत्मनि वा भिदा ।</strong><br>
<strong>सर्व-भूत-सुहृत्****शान्तः<sup id="fnref:205"><a href="#fn:205" class="footnote-ref" role="doc-noteref">205</a></sup> स वै भागवतोत्तमः ॥</strong> [भा।पु। ११.२.५२]</p>
</blockquote>
<p><strong>वित्तेषु</strong> ममतास्पद-मात्रेषु स्वीयं परकीयम् इति, <strong>आत्मनि स्वः पर</strong> इति । अत्र वित्तवद् आत्मनि च स्व-पक्षपात-मात्रं निषिध्यते, न व्यक्ति-भेदः ।</p>
<p>[तथोक्तं स्कान्दे मार्कण्डेय-भगीरथ-संवादे—</p>
<blockquote>
<p>पर-दुःखेनात्म-दुःखं मन्यन्ते ये नृपोत्तम ।<br>
भगवद्-धर्म-निरतास् ते नरा वैष्णवोत्तमाः ॥]<sup id="fnref:206"><a href="#fn:206" class="footnote-ref" role="doc-noteref">206</a></sup></p>
</blockquote>
<p>[१९६]</p>
<p>किं च—</p>
<blockquote>
<p><strong>त्रि-भुवन-विभव-हेतवेऽप्य् अकुण्ठ-</strong><br>
<strong>स्मृतिर् अजितात्म-सुरादिभिर् विमृग्यात् ।</strong><br>
<strong>न चलति भगवत्-पदारविन्दाल्</strong><br>
<strong>लव-निमिषार्धम् अपि यः स वैष्णवाग्र्यः ॥</strong> [भा।पु। ११.२.५३]</p>
</blockquote>
<p>अचलनत्वे<sup id="fnref:207"><a href="#fn:207" class="footnote-ref" role="doc-noteref">207</a></sup> हेतुः—त्रिभुवनेति । तत्र हेतुः—<strong>अजिते</strong> हराव् एव <strong>आत्मा</strong> येषां तैर् ब्रह्मेश-प्रभृतिभिः <strong>सुरादिभिर्</strong> अपि <strong>विमृग्याद्</strong> दुर्लभाद् इत्य् अर्थः ॥</p>
<p>[१९७]</p>
<p>अपि च विषयाभिसन्धिना चलनं कामेनातिसन्तापे सति भवेत्, स तु भगवत्-सेवा-निर्वृतौ न सम्भवतीत्य् आह—</p>
<blockquote>
<p><strong>भगवत उरु-विक्रमाङ्घ्रि-शाखा-</strong><br>
<strong>नख-मणि-चन्द्रिकया निरस्त-तापे ।</strong><br>
<strong>हृदि कथम् उपसीदतां पुनः स</strong><br>
<strong>प्रभवति चन्द्र इवोदितेऽर्क-तापः ॥</strong> [भा।पु। ११.२.५४]</p>
</blockquote>
<p><strong>उरु-विक्रमौ</strong> च ताव् <strong>अङ्घ्री</strong> । तयोः <strong>शाखा</strong> अङ्गुलयः । <strong>चन्द्रिका</strong> ताप-हारिणी दीप्तिः । <strong>तापः</strong> कामादि-सन्तापः ॥</p>
<p>[१९८]</p>
<p>तथा—</p>
<blockquote>
<p><strong>विसृजति हृदयं न यस्य साक्षाद्</strong><br>
<strong>धरिर् अवशाभिहितोऽप्य् अघौघ-नाशः ।</strong><br>
<strong>प्रणय-रशनया धृताङ्घ्रि-पद्मः</strong><br>
<strong>स भवति भागवत-प्रधान उक्तः ॥</strong> [भा।पु। ११.२.५५]</p>
</blockquote>
<p>टीका च—उक्त-समस्त-लक्षण-सारम् आह—<strong>विसृजतीति</strong> । <strong>हरिर्</strong> एव स्वयं <strong>साक्षाद् यस्य हृदयं न विसृजति</strong> न मुञ्चति । <strong>अवशेनाप्य्</strong> अभिहित-मात्रोऽप्य् <strong>अघौघं नाशयति</strong> यः सः । तत् किं न विसृजति ? यतः <strong>प्रणय-रशनया धृतं</strong> हृदये बद्धम् <strong>अङ्घ्रि-पद्मं</strong> यस्य स <strong>भागवत-प्रधान उक्तो</strong> भवति ॥इत्य् एषा ॥</p>
<p>अत्र कामादीनाम् असम्भवे हेतुः—<strong>साक्षाद्</strong> इति पदम्, तद्-उत्तर-कालत्वात् साक्षात्कारस्य । तथा <strong>हरिर् अवशाभिहितोऽपि</strong> इत्य्-आदिना यत् तादृश-प्रणयवांस् तेनानेन तु सर्वदा परमावेशेनैव कीर्त्यमानः सुतराम् एवाघौघ-नाशः स्याद् इत्य् अभिहितम् । उक्तं च—एतन् निर्विद्यमानानाम् इच्छताम् अकुतो-भयम् [भा।पु। २.१.११] इत्य्-आदि । तत उभयथैव तेषाम् अघ-संस्कारोऽपि न स्थातुम् इष्ट इति ध्वनितम् ।</p>
<p>अनेन वाचिक-लिङ्गम् अपि निर्दिश्य यद् ब्रूते [भा।पु। ११.२.४४] इत्य् अस्योत्तरम् उक्तम् । प्रकरणेऽस्मिन् गृहीत्वापि [भा।पु। ११.२.४८] इत्य्-आदीनाम् उत्तम-भागवत-लक्षण-पद्यानाम् अमीषाम् अपृथक् पृथक् च वाक्यत्वं ज्ञेयम्, तथाभूत-भगवद्-वशीकारवति भागवतोत्तमे तत्-तल्-लक्षणानाम् अन्तर्-भावात्, क्वचित् द्वित्रादि-मात्र-लक्षण-दर्शनाच् च ।</p>
<p>तत्रापृथग्-वाक्यतायाम् एकैक-वाक्य-गतेनैकैकेनैव लक्षणेनायम् एव सर्व-भूतेषु[११.२.४५]इत्य्-आद्य्-उक्तो महा-भागवतो लक्ष्यते । तत्-तद्-धर्म-हेतुत्वेन तु विसृजति [११.२.५५] इत्य्-आदिना सर्व-लक्षण-सारोपन्यासः । या च तत्रापि स्मृत्या हरेर्[११.२.४९]इत्य्-आदिना हेतुत्वेन स्मृतिर् उक्ता, तस्या एव विवरणम् इदम् अन्तिम-वाक्यम् इति ज्ञेयम् । तत्रैकेनैव वाक्येन कृतेऽपि भागवतोत्तम-लक्षणे स्पष्टीकरणार्थम् एवान्यद् वाक्यम् इति समर्थनीयम् । अत एव पृथक् पृथग् भागवतोत्तम इत्य्-आद्य्-अनुवादोऽपि सङ्गच्छते ।</p>
<p>पृथग्-वाक्यतायां यत्र साक्षाद्-भगवत्-सम्बन्धो न श्रूयते । तत्र भागवत-पद-बलेनैव प्रकरण-बलेनैव वा ज्ञेयः । पूर्वोत्तर-पद्य-स्थ-स्मृत्येत्य्-आदि-पदं वा योजनीयम् । तथात्र पक्षे चापेक्षिकम् एवान्यत्र भागवतोत्तमत्वम् । तत्रोत्तरोत्तर-श्रैष्ठ्य-क्रमोऽयम्—अर्चायाम् एव[४७] इति, न यस्य जन्म-कर्माभ्याम्[५१] इति । न यस्य स्वः परः[५२] इति, गृहीत्वापीन्द्रियैः[४८] इति, देहेन्द्रिय-प्राण[४९] इति ।</p>
<p>अस्य संस्कारोऽस्ति । किन्तु तेन विमोहो न स्याद् इति मूर्च्छित-संस्कारोऽयं जात-नवीन-प्रेमाङ्कुरः स्यात् । तथा न काम-कर्म-बीजानाम् इत्य् अस्यैव विवरणं—त्रिभुवन-विभव-हेतवेऽपि[५३] इति । इयम् एव नैष्ठिकी भक्तिर् ध्यानाख्या ध्रुवानुस्मृतिर् इत्य् उच्यते । अस्य प्रेमाङ्कुरोऽप्य् अनाच्छाद्यतया जातोऽस्ति । अन्यथा तादृश-स्मरण-सातत्य-भावः स्यात् । अयं हि निर्धूत-कषायो निरूद्ःअ-प्रेमाङ्कुर इति लभ्यते । अत ऊर्ध्वं साक्षात्-प्रेम-जन्मतः ईश्वरे तद्-अधीनेषु[४६] इति । अस्य मैत्र्य्-आदिकं त्रयम् अपि भक्ति-हेतुकम् एवेति न कषाय-स्थितिर् अवगन्तव्या । निर्धूत-कषाय-महा-प्रेम-सूचकस्य सर्व-भूतेषु[४५] इत्य् अस्य तु विवरणं—<strong>विसृजति</strong> इति ।</p>
<blockquote>
<p>तापादि-पञ्च-संस्कारी नवेज्या-कर्म-कारकः ।<br>
अर्थ-पञ्चक-विद् विप्रो महा-भागवतः स्मृतः ॥</p>
</blockquote>
<p>इति पाद्मोत्तर-खण्ड-वचनम् [६.२५३.२७] ।</p>
<p>महत्त्वं तु अर्चन-मार्ग-पराणां मध्य एव ज्ञेयम्, असिद्ध-प्रेमत्वात् । अत्र _तापादि-पञ्च-संस्कारादि_तापः पुण्ड्रं तथा नाम [प।पु। ६.२२६.६] इत्य्-आदिना तत्रैव दर्शितम् ।</p>
<p><em>नवेज्या-कर्म-कारकत्वं</em> चानेन वचनेन दृश्यते—</p>
<blockquote>
<p>अर्चनं मन्त्र-पठनं योगो यागो हि वन्दनम् ।<br>
नाम-सङ्कीर्तनं सेवा तच्-चिह्नेर् अङ्कनं तथा ॥<br>
तदीयाराधनं चेज्या नवधा भिद्यते शुभे ।<br>
नव-कर्म-विधानेज्या विप्राणां सततं स्मृता ॥ इति ।</p>
</blockquote>
<p><em>अर्थ-पञ्चक-वित्त्वं</em> तु—(१) उपास्यः श्री-भगवान्, (२) तत् परमं पदं, (३) तद्-द्रव्यं, (४) तन्-मन्त्रः, (५) जीवात्मा चेति पञ्च-तत्त्व-ज्ञातृत्वम् । तच् च श्री-हायशीर्षे विवृतं सङ्क्षिप्य लिख्यते—</p>
<p>(१)	एक एवेश्वरः कृष्णः सच्-चिद्-आनन्द-विग्रहः ।</p>
<blockquote>
<p>पुण्डरीक-विशालाक्षः कृष्ण-च्छुरित-मूर्धजः ॥<br>
वैकुण्ठाधिपतिर् देव्या लीलया चित्-स्वरूपया ।<br>
स्वर्ण-कान्त्या विशालाक्ष्या स्वभावाद् गाढम् आश्रितः ॥<br>
नित्यः सर्वगतः पूर्णो व्यापकः सर्व-कारणम् ।<br>
वेद-गुह्यो गभीरात्मा नाना-शक्त्य्-उदयो नरः ॥इत्य्-आदि ।</p>
</blockquote>
<p>(२) 	स्थान-तत्त्वम् अतो वक्ष्ये प्रकृतेः परम् अव्ययम् ।</p>
<blockquote>
<p>शुद्ध-सत्त्व-मयं सूर्य-चन्द्र-कोटि-सम-प्रभम् ॥<br>
चिन्तामणि-मयं साक्षात् सच्-चिद्-आनन्द-लक्षणम् ।<br>
आधारं सर्व-भूतानां सर्व-प्रलय-वर्जितम् ॥ इत्य्-आदि ।</p>
</blockquote>
<p>(३) 	द्रव्य-तत्त्वं शृणु ब्रह्मन् प्रवक्ष्यामि समासतः ।</p>
<blockquote>
<p>सर्व-भोग-प्रदा यत्र पादपाः कल्प-पादपाः ॥<br>
भवन्ति तादृशा वल्ल्यस् तद्-भवं चापि तादृशम् ।<br>
गन्ध-रूपं स्वादु-रूपं द्रव्यं पुष्पादिकं च यत् ॥<br>
हेयांशानाम् अभावाच् च रस-रूपं भवेद् धि तत् ।<br>
त्वग्-बीजं चैव हेयांशं कठिनांशं च यद् भवेत् ॥<br>
सर्वं तद् भौतिकं विद्धि न ह्य् अभूतमयं च तत् ।<br>
रसस्य योगतो ब्रह्मन् भौतिकं स्वादुवद् भवेत् ॥<br>
तस्मात् साध्यो रसो ब्रह्मन् रसः स्याद् व्यापकः परः ।<br>
रसवद् भौतिकं द्रव्यम् अत्र स्याद् रस-रूपकम् ॥ इति ।</p>
</blockquote>
<p>(४)	वाच्यत्वं वाचकत्वं च देव-तन्-मन्त्रयोर् इह ।</p>
<blockquote>
<p>अभेदेनोच्यते ब्रह्मंस् तत्त्वविद्भिर् विचारितः ॥ इत्य्-आदि ।</p>
</blockquote>
<p>(५) 	मरुत्-सागर-संयोगे तरङ्गात् कणिका यथा ।</p>
<blockquote>
<p>जायन्ते तत्-स्वरूपाश् च तद्-उपाधि-समावृताः ॥<br>
आश्लेषाद् उभयोस् तद्वद् आत्मनश् च सहस्रशः ।<br>
सञ्जाताः सर्वतो ब्रह्मन् मूर्तामूर्त-स्वरूपतः ॥ इत्य्-आद्य् अपि ।</p>
</blockquote>
<p>किन्तु श्री-भगवद्-आविर्भावादिषु स्व-स्वोपासना-शास्त्रानुसारेणापरोऽपि विशेषः<sup id="fnref:208"><a href="#fn:208" class="footnote-ref" role="doc-noteref">208</a></sup> कश्चिज् ज्ञेयः। जीव-निरूपणं चेदम्—न घटत उद्भवः [भा।पु। १०.८७.३१] इत्य्-आद्य्-अनुसारेणोपाधि-सहितम् एव कृतम् । निरुपाधिकं तु—</p>
<blockquote>
<p>विष्णु-शक्तिः परा प्रोक्ता क्षेत्रज्ञाख्या तथापरा ।<br>
अविद्या-कर्म-संज्ञान्या तृतीया शक्तिर् इष्यते ॥<br>
[वि।पु। ६.७.६१] इति विष्णु-पुराणानुसारेण ।</p>
</blockquote>
<p>तथा—</p>
<blockquote>
<p>अपरेयम् इतस् त्व् अन्यां प्रकृतिं विद्धि मे पराम् ।<br>
जीव-भूतां महा-बाहो ययेदं धार्यते जगत् ॥ [गीता ७.५] इति ।</p>
</blockquote>
<p>ममैवांशो जीव-लोके जीव-भूतः सनातनः [गीता १५.७] इति च गीतानुसारेण, तथा—</p>
<blockquote>
<p>यत् तटस्थं तु चिद्-रूपं स्व-संवेद्याद् विनिर्गतम् ।<br>
रञ्जितं गुण-रागेण स जीव इति कथ्यते ॥</p>
</blockquote>
<p>इति श्री-नारद-पञ्चरात्रानुसारेण ज्ञेयम् ॥</p>
<p>॥ ११.२ ॥ हरि-योगेश्वरो निमिम् ॥ १८७-१९८ ॥</p>
<p>[१९९]</p>
<p>तद् एवम् उपदिष्टा भागवत-सत्सु मूर्च्छित-कषायादयो महद्-भेदाः। भागवत-सन्मात्र-भेदाश् च तत्-सन्-मात्र-भेदेषु, अर्चायाम् एव हरये [भा।पु। ११.२.४५] इत्य्-आदिना तत्-तद्-गुणाविर्भाव-तारतम्याल् लब्ध-तारतम्याः कतिचिद् दर्शिताः ।</p>
<p>अथ साधन-तारतम्येनापि तेषां तारतम्यम् आह पञ्चभिः । तत्रावरं मिश्र-भक्ति-साधकम् आह त्रिभिः—</p>
<blockquote>
<p><strong>कृपालुर् अकृत-द्रोहस् तितिक्षुः सर्व-देहिनाम् ।</strong><br>
<strong>सत्य-सारोऽनवद्यात्मा समः सर्वोपकारकः ॥</strong><br>
<strong>कामैर् अहत-धीर् दान्तो मृदुः शुचिर् अकिञ्चनः ।</strong><br>
<strong>अनीहो मित-भुक् शान्तः स्थिरो मच्-छरणो मुनिः ॥</strong><br>
<strong>अप्रमत्तो गभीरात्मा धृति-माञ् जित-षड्-गुणः ।</strong><br>
<strong>अमानी मान-दः कल्यो मैत्रः कारुणिकः कविः ॥</strong> [भा।पु। ११.११.२९-३१]</p>
</blockquote>
<p>टीका च—<strong>कृपालुः</strong> पर-दुःखासहिष्णुः । <strong>सर्व-देहिनां</strong> केषाञ्चिद् अप्य् <strong>अकृत-द्रोहः</strong> । <strong>तितिक्षुः</strong> क्षमावान् । <strong>सत्यं सारं</strong> स्थिरं बलं वा यस्य सः । <strong>अनवद्यात्मा</strong> असूयादि-रहितः । सुख-दुःखयोः <strong>समः</strong> । यथा-शक्ति सर्वेषाम् <strong>उपकारकः</strong> । <strong>कामैरहत-धीर्</strong> विषयैर् अक्षुभित-चित्तः । <strong>दान्तः</strong> संयत-बाह्येन्द्रियः । <strong>मृदुर्</strong> अकठिन-चित्तः । <strong>शुचिः</strong> सदाचारः । <strong>अकिञ्चनः</strong> अपरिग्रहः । <strong>अनीहो</strong> दृष्ट-क्रिया-शून्यः । <strong>मितभुक्</strong> लघ्व्-आहारः । <strong>शान्तो</strong> नियतान्तः-करणः <strong>स्थिरः</strong> स्व-धर्मे । <strong>मच्-छरणो</strong> मद्-एकाश्रयः । <strong>मुनिर्</strong> मनन-शीलः । <strong>अप्रमत्तः</strong> सावधानः । <strong>गभीरात्मा</strong> निर्विकारः । <strong>धृतिमान्</strong> विपद्य् अप्य् अकृपणः । <strong>जित-षड्-गुणः</strong> शोक-मोहौ जरा-मृत्यू क्ष्त्-पिपासे षड्-ऊर्मय एते जिता येन सः । <strong>अमानी</strong> न मानाकाङ्क्षी । <strong>अन्येभ्यो</strong> मानदः । <strong>कल्यः</strong> पर-बोधने दक्षः । <strong>मैत्रः</strong> अवञ्चकः । <strong>कारुणिकः</strong> करुणयैव प्रवर्तमानो, न तु दृष्ट-लोभेन । <strong>कविः</strong> सम्यक् ज्ञानी ॥ इत्य् एषा ।</p>
<p>अत्र <strong>मच्-छरण</strong> इति विशेष्यम् । उत्तरत्र <strong>स च सत्तम</strong> इति च-कारेण तु पूर्वोक्तो यथा सत्तमः, तथायम् अपि सत्तम इति व्यक्तिर् एवम् एवं-भूतो मच्-छरणः सत्तम इत्य् आक्षिप्यते ॥</p>
<p>[२००]</p>
<p>मध्यम-मिश्र-साक्षाद्-भक्ति-साधकम्<sup id="fnref:209"><a href="#fn:209" class="footnote-ref" role="doc-noteref">209</a></sup> आह—</p>
<blockquote>
<p>आज्ञायैवं गुणान् दोषान्<br>
मयादिष्टान् अपि स्वकान् ।<br>
धर्मान् सन्त्यज्य यः सर्वान्<br>
मां भजेत् स च सत्तमः <sup id="fnref:210"><a href="#fn:210" class="footnote-ref" role="doc-noteref">210</a></sup> ॥<br>
[भा।पु। ११.११.३२]</p>
</blockquote>
<p>टीका च—</p>
<blockquote>
<p><strong>मया</strong> वेद-रूपेण <strong>आदिष्टानपि</strong><br>
स्व-<strong>धर्मान् सन्त्यज्य यो मां भजेत,</strong><br>
सोऽप्य् एवं पूर्वोक्तवत् <strong>सत्तमः</strong> ।</p>
<p>किम् अज्ञानाद् नास्तिक्याद् वा ?<br>
न । धर्माचरणे सत्त्व-शुद्ध्य्-आदीन् <strong>गुणान्,</strong><br>
विपक्षे नरक-पातादीन् <strong>दोषांश्</strong> <strong>चाज्ञाय</strong> ज्ञात्वापि<br>
मद्-ध्यान-विक्षेपकतया<br>
मद्-भक्त्यैव सर्वं भविष्यतीति दृढ-निश्चयेनैव<br>
<strong>धर्मान् सन्त्यज्य</strong> ।<br>
यद् वा, भक्ति-दार्ढ्येन निवृत्ताधिकारतया सन्त्यज्य ॥</p>
</blockquote>
<p>इत्य् एषा ।</p>
<p>यथा हायशीर्ष-पञ्चरात्रोक्त-नारायण-व्यूह-स्तवे—</p>
<blockquote>
<p>ये त्यक्त-लोक-धर्मार्था<br>
विष्णु-भक्ति-वशं गताः ।<br>
ध्यायन्ति परमात्मानं<br>
तेभ्योऽपीह नमो नमः ॥</p>
</blockquote>
<p>इति ।</p>
<p>अत्र त्व् एवं व्याख्या—</p>
<blockquote>
<p>यदि च स्वात्मनि तत्-तद्-गुण-योगाभावः,<br>
तथाप्य् <strong>एवं</strong> पूर्वोक्त-प्रकारेण<br>
<strong>गुणान्</strong> कृपालुत्वादीन्<br>
<strong>दोषांस्</strong> तद्-विपरीतांश्<br>
<strong>चाज्ञाय</strong> हेयोपादेयत्वेन निश्चित्यापि,<br>
<strong>यो मया</strong> तेषु गुणेषु मध्ये<br>
तत्र <strong>आदिष्टानपि स्वकान्</strong> नित्य-नैमित्तिक-लक्षणान् सर्वान् एव वर्णाश्रम-विहितान् <strong>धर्मान्</strong><br>
तद्-उपलक्षणं ज्ञानम् अपि<br>
मद्-अनन्य-भक्ति-विघातकतया <strong>सन्त्यज्य मां भजेत्, स च सत्तमः</strong> ।</p>
</blockquote>
<p>च-कारात् पूर्वोक्तोऽपि सत्तम<br>
इत्य् उत्तरस्य तत्-तद्-गुणाभावेऽपि पूर्व-साम्यं बोधयति ।<br>
ततो यस् तु तत्-तद्-गुणान् लब्ध्वा<br>
धर्म-ज्ञान-परित्यागेन मां भजति केवलं,<br>
स तु परम-सत्तम एवेति व्यक्त्यानन्य-भक्तस्य पूर्वत आधिक्यं दर्शितम् ।</p>
<p>अत्र अद्वेष्टा सर्व-भूतानां [गीता १२.१२] इत्य्-आदि श्री-गीता-द्वादशाध्याय-प्रकरणम् अप्य् अनुसन्धेयम् । <strong>सत्तम</strong> इत्य् अनेन तद् अवरत्रापि सत्तरत्वं सत्त्वम्<sup id="fnref:211"><a href="#fn:211" class="footnote-ref" role="doc-noteref">211</a></sup> अप्य् अस्तीति दर्शितम् । अस्तु तावत् सदाचारस्य तद्-भक्तस्य सत्त्वम्, अनन्य-देवता-भक्तत्व-मात्रेणापि दुराचारस्यापि सत्त्वान्य-पर्यायं साधुत्वं विधीयते, अपि चेत् सुदुराचारः [गीता ९.३०] इत्य्-आदौ । अत्र च साधु-सङ्ग-प्रस्तावे यत् तादृशं लक्षणं नोत्थापितं, तत् खलु तादृश-सङ्गस्य भक्त्य्-उन्मुखेऽनुपयुक्तताभिप्रायेण । यथोक्तं श्री-प्रह्लादेन—सङ्गेन साधु-भक्तानाम् [भा।पु। ७.७.२५] इति । साधुर् अत्र सद्-आचारः ।</p>
<p>तद् एवम् ईश्वर-बुद्ध्या विधि-मार्ग-भक्तयोस् तारतम्यम् उक्तम् ।तत्रैवोत्तरस्यानन्य-त्वेन श्रेष्ठत्वं दर्शितम् । तत्रैवार्चन-मार्गे त्रिविधत्वं लभ्यते पाद्मोत्तर-खण्डात् । तत्र महत्त्वं तापादि-पञ्च-संस्कारी [प।पु। ६.२५३.२७] इत्य्-आदौ ।</p>
<p>मध्यमत्वम्—</p>
<blockquote>
<p>तापं पुण्ड्रं तथा नाम मन्त्रो यागश् च पञ्चमः ।<br>
अमी पञ्चैव संस्काराः परमैकान्ति-हेतवः ॥ इत्य् अत्र ।</p>
</blockquote>
<p>कनिष्ठत्वं—</p>
<blockquote>
<p>शङ्ख-चक्राद्य्-ऊर्ध्व-पुण्ड्र-धारणाद्य्-आत्म-लक्षणम् ।<br>
तन्-नमस्करणं चैव वैष्णवत्वम् इहोच्यते ॥ इत्य् अत्र ॥</p>
</blockquote>
<p>[२०१]</p>
<p>अथ शुद्ध-दास्य-सख्यादि-भाव-मात्रेण योऽनन्यः, स तु सर्वोत्तम इत्य् आह—</p>
<blockquote>
<p><strong>ज्ञात्वाज्ञात्वाथ ये वै मां यावान् यश् चास्मि यादृशः ।</strong><br>
<strong>भजन्त्य् अनन्य-भावेन ते मे भक्ततमा मताः ॥</strong> [भा।पु। ११.११.३३]</p>
</blockquote>
<p><strong>यावान्</strong> देश-कालाद्य्-अपरिच्छिन्नः । <strong>यश् च</strong> सर्वात्मा । <strong>यादृशः</strong> सच्-चिद्-आनन्द-रूपः । तं <strong>मां ज्ञात्वाज्ञात्वा</strong> वा <strong>ये</strong> केवलम् <strong>अनन्य-भावेन</strong> श्री-व्रजेश्वर-नन्दनत्वाद्य्-आलम्बनो यः स्वाभीप्सितो दास्यादीनाम् एकतरो भावः, तेनैव <strong>भजन्ति,</strong> न कदाचिद् अन्येन इत्य् अर्थः । <strong>ते</strong> तु <strong>मया भक्ततमा मताः</strong> । अत एव चतुर्थे श्री-योगेश्वरैर् अपि प्रार्थितम्—</p>
<blockquote>
<p>प्रेयान् न तेऽन्योऽस्त्य् अमुतस् त्वयि प्रभो<br>
विश्वात्मनीक्षेन् न पृथग् य आत्मनः ।<br>
अथापि भक्त्येश तयोपधावताम्<br>
अनन्य-वृत्त्यानुगृहाण वत्सल ॥ [भा।पु। ४.७.३८] इति ।</p>
</blockquote>
<p>श्री-गीतासु—</p>
<blockquote>
<p>ज्ञानं तेऽहं स-विज्ञानम् इदं वक्ष्याम्य् अशेषतः ।<br>
यज् ज्ञात्वा नेह भूयोऽन्यज् ज्ञातव्यम् अवशिष्यते ॥ [गीता ७.२] इत्य् उक्त्वाह—<br>
भूमिर् आपोऽनलो वायुः खं मनो बुद्धिर् एव च ।<br>
अहंकार इतीयं मे भिन्ना प्रकृतिर् अष्टधा ॥<br>
अपरेयम् इतस् त्व् अन्यां प्रकृतिं विद्धि मे पराम् ।<br>
जीवभूतां महाबाहो ययेदं धार्यते जगत् ॥<br>
एतद्-योनीनि भूतानि सर्वाणीत्य् उपधारय ।<br>
अहं कृत्स्नस्य जगतः प्रभवः प्रलयस् तथा ॥<br>
मत्तः परतरं नान्यत् किञ्चिद् अस्ति धनञ्जय ।<br>
मयि सर्वम् इदं प्रोतं सूत्रे मणि-गणा इव ॥ [गीता ७.४-७] इति ।</p>
</blockquote>
<p>प्रधानाख्य-जीवाख्य-निज-शक्ति-द्वारा जगत्-कारणत्वम्, तच्-छक्तिमयत्वेन जगतस् तद्-अनन्यत्वं, स्वस्य तु तयोः परत्वं तद्-आश्रयत्वं च वदन् निज-ज्ञानम् उपदिष्टवान्, प्रसङ्गेन जीव-स्वरूप-ज्ञानं च । स चैवम्भूतो ज्ञानीमत्-स्वरूप-मन्-महिमानुसन्धानकृत्त्वात् ज्ञानि-भक्तार्त-भक्तादीन्<sup id="fnref:212"><a href="#fn:212" class="footnote-ref" role="doc-noteref">212</a></sup> अतिक्रम्य मत्-प्रियो भवतीत्य् अप्य् अन्तेऽभिहितवान्—</p>
<blockquote>
<p>चतुर्विधा भजन्ते मां जनाः सुकृतिनोऽर्जुन ।<br>
आर्तो जिज्ञासुर् अर्थार्थी ज्ञानी च भरतर्षभ ॥<br>
तेषां ज्ञानी नित्य-युक्त एक-भक्तिर् विशिष्यते ।<br>
प्रियो हि ज्ञानिनोऽत्यर्थम् अहं स च मम प्रियः ॥<br>
उदाराः सर्व एवैते ज्ञानी त्व् आत्मैव मे मतम् ।<br>
आस्थितः स हि युक्तात्मा माम् एवानुत्तमां गतिम् ॥ [गीता ७.१६-१८] इति ।</p>
</blockquote>
<p>ततश् चायम् अर्थः [४.७.३८]—यस् <em>त्वयि विश्वात्मन्य् आत्मनो</em> जीवान् <em>ईक्षेत्</em> त्वच्-छक्तित्वाद् अनन्यत्वेनैव जानाति, न तु <em>पृथक्</em> स्वतन्त्रत्वेन ईक्षेत, <em>अमुत</em> अमुष्माद् यद्यपि <em>ते प्रेयान् नास्ति</em>, तथापि, हे <em>वत्सल</em>! हे भृत्य-प्रिय ! <em>भृत्येश</em> ! भावेन ये भजन्ति, तेषां या_अनन्या वृत्तिर्_ अव्यभिचारिणी निजा भक्तिः, तयैव <em>अनुगृहाण</em> । प्रस्तुतत्वेनास्मान् ज्ञानि-भक्तान् इति लभ्यत इति ।</p>
<p>अथ मूल-पद्ये <strong>ज्ञात्वाज्ञात्वा</strong> इत्य् अत्र ज्ञानाज्ञानयोर् हेयोपादेयत्वं निषिद्धम् । <strong>भक्ततमा</strong> इत्य् अत्र पूर्व-वाक्य-स्थ-सत्-पद-निर्देशमतिक्रम्य विशेषतो <strong>भक्त</strong>-पद-निर्देशाद् भक्तेः स्वरूपाधिक्यम् अत्रैव विवक्षितम् । <strong>ते मे मता</strong> इत्य् अत्र मम तु विशिष्टा सम्मतिर् अत्रैवेति सूचितम्, ईदृशानुक्त-चरत्वात् । अत एव प्रकरण-प्राप्तम् एक-वचन-निर्देशम् अप्य् अतिक्रम्य गौरवेणैव <strong>ये ते</strong> इति बहु-वचनं निर्दिष्टम् । ततः किम् उत तद्-भाव-सिद्ध-प्रेमाण इति भावः । एषां भाव-भजन-विवृतिर् अग्रे रागानुगा-कथने ज्ञेया ॥</p>
<p>॥ ११.११ ॥ श्री-भगवान् ॥ १९९-२०१ ॥</p>
<p>[२०२]</p>
<p>त एते हि वैष्णवाः सन्तो महत्त्वेन सन्-मात्रत्वेन च विभिद्य निर्दिष्टाः । सन्-मात्र-भेद-तारतम्यं चात्र यद् अविविक्तं तद्-भक्ति-भेद-निरूपणे पुरतो विवेचनीयम् । अन्ये तु स्व-गोष्ठ्य्-अपेक्षया वैष्णवाः ।</p>
<p>तत्र कर्मिषु तद्-अपेक्षया । यथा स्कान्दे मार्कण्डेय-भगीरथ-संवादे—</p>
<blockquote>
<p>धर्मार्थं जीवितं येषां सन्तानार्थं च मैथुनम् ।<br>
पचनं विप्र-सुखार्थं ज्ञेयास् ते वैष्णवा नराः ॥इत्य्-आदि ।</p>
</blockquote>
<p>अत्र श्री-विष्ण्व्-आज्ञा-बुद्ध्यैव तत् तत् क्रियत इति वैष्णव-पदेन गम्यते । श्री-विस्णु-पुराणे च—</p>
<blockquote>
<p>न चलति निज-वर्ण-धर्मतो यः<br>
सम-मतिर् आत्म-सुहृद्-विपक्ष-पक्षे ।<br>
न हरति न हन्ति किञ्चिद् उच्चैः<br>
स्थित-मनसं तम् अवेहि विष्णु-भक्तम् ॥  [वि।पु। ३.७.२०] इति ।</p>
</blockquote>
<p>तद्-अर्पणे तु सुतराम् एव वैष्णवत्वम् । यथा पाद्मे पाताल-खण्डे वैशाख-माहात्म्ये—</p>
<blockquote>
<p>जीवितं यस्य धर्मार्थे धर्मो हर्य्-अर्थएव च ।<br>
अहो-रात्राणि पुण्यार्थे तं मन्ये वैष्णवं जनम् ॥ [प।पु। ५.९४.८] इति ।</p>
</blockquote>
<p>तथैव शैवेषु तद्-अपेक्षया, यथा बृहन्-नारदीये—</p>
<blockquote>
<p>शिवे च परमेशाने विष्णौ च परमात्मनि ।<br>
सम-बुद्ध्या प्रवर्तन्ते ते वै भागवतोत्तमाः ॥ [ना।प। १.५.७२] इति ।</p>
</blockquote>
<p>शैव-गोष्ठीषु भागवतोत्तमत्वं तत्रैव प्रसिद्धम् इति तथोक्तम् । वैष्णव-तन्त्रे तु तन्-निन्दैव—</p>
<blockquote>
<p>यस् तु नारायणं देवं ब्रह्म-रुद्रादि-दैवतैः ।<br>
समत्वेनैव वीक्षेत स पाषण्डी भवेद् ध्रुवम् ॥ इति ।</p>
</blockquote>
<p>तद् एवं तेषां बहु-भेदेषु सत्सु तेषाम् एव प्रभाव-तारतम्येन कृपा-तारतम्येन भक्ति-वासना-भेद-तारतम्येन सत्-सङ्गात् काल-शैघ्र्य-स्वरूप-वैशिष्ट्याभ्यां भक्तिर् उदयते । एवं ज्ञानि-सङ्गाच् च ज्ञानं ज्ञेयम् । तत्र यद्यप्य् अकिञ्चना भक्तिर् एवाभिधेयेति तत्-कारणत्वेन तद्-भक्त-सङ्ग एवाभिधेये सति भक्तोऽपि स एव लक्षितव्यः, तथापि तत्-तत्-परीक्षार्थम्<sup id="fnref:213"><a href="#fn:213" class="footnote-ref" role="doc-noteref">213</a></sup> एव तत्-तद्-अनुवादः क्रियते ।</p>
<p>तत्र प्रथमं तावत् तत्-तत्-सङ्गाज् जातेन तत्-तच्-छ्रद्धा-तत्-तत्-परम्परा-कथा-रुच्य्-आदिना<sup id="fnref:214"><a href="#fn:214" class="footnote-ref" role="doc-noteref">214</a></sup> जात-भगवत्-साम्मुख्यस्य तत्-तद्-अनुषङ्गेनैव तत्-तद्-भजनीये भगवद्-आविर्भाव-विशेषे तद्-भजन-मार्ग-विशेषे च रुचिर् जायते । ततश् च विशेष-बुभुत्सायां सत्यां तेष्व् एकतोऽनेकतो वा श्री-गुरुत्वेनाश्रिताच् छ्रवणं क्रियते । तच् चोपक्रमोप-संहारादिभिर् अर्थावधारणम्। पुनश् चासम्भावना-विपरीत-भावना-विशेषवता स्वयं तद्-विचार-रूपं मननम् अपि क्रियते । ततो भगवतः सर्वस्मिन्न् एवाविर्भावे तथाविधोऽसौ सदा सर्वत्र विराजत इत्य् एवं-रूपा श्रद्धा जायते । तत्रैकस्मिंस् त्व् अनया प्रथम-जातया रुच्या सह निजाभीष्ट-दान-सामर्थ्याद्य्-अतिशयवत्ता-निर्धारण-रूपत्वेन सैव श्रद्धा समुल्लसति । तत्र यद्यप्य् एकत्रैवातिशयिता-पर्यवसानं सम्भवति, न तु सर्वत्र, तथापि केषांचित् ततो विशिष्टस्याज्ञानाद् अन्यत्रापि तथा-बुद्धि-रूपा श्रद्धा सम्भवति । एवं भजन-मार्ग-विशेषश् च व्याख्यातव्यः । तद् एवं सिद्धे, ज्ञाने विज्ञानार्थं निदिध्यासन-लक्षण-तत्-तद्-उपासना-मार्ग-भेदोऽनुष्ठीयते । इत्य् एवं विचार-प्रधानानां मार्गो दर्शितः ।</p>
<p>रुचि-प्रधानानां तु न तादृग्-विचारापेक्षा जायते । किन्तु साधु-सङ्ग-लीला-कथन-श्रवण-रुचि-श्रद्धा-श्रवणाद्य्-आवृत्ति-रूप एवासौ मार्गो, यथा—शुश्रूषोः श्रद्दधानस्य [भा।पु। १.२.१६] इत्य्-आदिना पूर्वं दर्शितः, सतां प्रसङ्गान् मम वीर्य-संविदः [भा।पु। ३.२५.२२] इत्य्-आदौ च द्रष्टव्यः । प्रीति-लक्षण-भक्तीच्छूनां तु रुचि-प्रधान-मार्ग एव श्रेयान्, नाजात-रुचीनाम् इव विचार-प्रधानः । यथोक्तं प्रह्लादेन—</p>
<blockquote>
<p>नैते गुणा न गुणिनो महद्-आदयो ये<br>
सर्वे मनः-प्रभृतयः सहदेव-मर्त्याः ।<br>
आद्य्-अन्तवन्त उरुगाय विदन्ति हि त्वाम्<br>
एवं विमृश्य<sup id="fnref:215"><a href="#fn:215" class="footnote-ref" role="doc-noteref">215</a></sup> सुधियो विरमन्ति शब्दात् ॥<br>
तत् तेऽर्हत्तम नमः-स्तुति-कर्म-पूजाः<br>
कर्म-स्मृतिश् चरणयोः श्रवणं कथायाम् ।<br>
संसेवया त्वयि विनेति षड्-अङ्गया किं<br>
भक्तिं जनः परमहंस-गतौ लभेत ॥ [भा।पु। ७.९.४९-५०] इति ।</p>
</blockquote>
<p><strong>कर्म</strong> परिचर्या । <strong>कर्म-स्मृतिर्</strong> लीला-स्मरणम् । <strong>चरणयोर्</strong> इति सर्वत्रान्वितं भक्ति-व्यञ्जकम् ।</p>
<p>तद् एतद् उभयस्मिन्न् अपि तद्-भजन-विधि-शिक्षा-गुरुः प्राक्तनः श्रवण-गुरुर् एव भवति, तथाविधस्य प्राप्तत्वात् । प्राक्तनानां बहुत्वेऽपि प्रायस् तेष्व् एवान्यतरोऽभिरुचितः, पूर्वस्माद् एव हेतोः । श्री-मन्त्र-गुरुस् त्व् एक एव निषेत्स्यमानत्वाद् बहूनाम् ।</p>
<p>अथात्र प्रमाणानि—तत्र तद्-आविर्भाव-विशेषे रुचिः—महा-पुरुषम् अभ्यर्चेन् मूर्त्याभिमतयात्मनः [भा।पु। ११.३.४८] इत्य्-आदौ श्रीमद्-आविर्होत्रादिनाभिप्रेता । भजन-विशेष-रुचिश् च—</p>
<blockquote>
<p>वैदिकस् तान्त्रिको मिश्र इति मे त्रि-विधो मखः ।<br>
त्रयाणाम् ईप्सितेनैव विधिना मां समर्चयेत् ॥ [भा।पु। ११.२७.७]</p>
</blockquote>
<p>इत्य्-आदौ श्री-भगवताभिप्रेता । अथ श्रवण-गुरुम् आह—</p>
<blockquote>
<p><strong>तस्माद् गुरुं प्रपद्येत जिज्ञासुः श्रेय उत्तमम् ।</strong><br>
<strong>शाब्दे परे च निष्णातं ब्रह्मण्य् उपशमाश्रयम् ॥</strong> [भा।पु। ११.३.२१]</p>
</blockquote>
<p><strong>शाब्दे ब्रह्मणि</strong> वेदे तात्पर्य-विचारेण, <strong>परे ब्रह्मणि</strong> भगवद्-आदि-रूपाविर्भावे तु अपरोक्षानुभवेन <strong>निष्णातं</strong> तथैव निष्ठां प्राप्तम् । यथोक्तं श्री-पुरञ्जनोपाख्यानाद्य्-उपसंहारे श्री-नारदेन—</p>
<blockquote>
<p>स वै प्रियतमश् चात्मा यतो न भयम् अण्व् अपि ।<br>
इति वेद स वै विद्वान् यो विद्वान् स गुरुर् हरिः ॥ [भा।पु। ४.२९.५१] इति ।</p>
</blockquote>
<p>॥ ११.३ ॥ श्री-प्रबुद्धो निमिम् ॥ २०२ ॥</p>
<p>[२०३]</p>
<p>अत्र ब्रह्म-वैवर्ते विशेषः—</p>
<blockquote>
<p>वक्ता स-रागो नीरागो द्विविधः परिकीर्तितः ।<br>
स-रागो लोलुपः कामी तद् उक्तं हृन् न संस्पृशेत् ॥<br>
उपदेशं करोत्य् एव न परीक्षां करोति च ।<br>
अपरीक्ष्योपदिष्टं यल् लोक-नाशाय तद् भवेत् ॥</p>
</blockquote>
<p>किं च—</p>
<blockquote>
<p>कुलं शीलम् अथाचारम् अविचार्य परं गुरुम् ।<br>
भजेत श्रवणाद्य्-अर्थी सरसं सार-सागरम् ॥</p>
</blockquote>
<p>सरसत्वादिकं च व्यञ्जितं तत्रैवान्यत्र—</p>
<blockquote>
<p>काम-क्रोधादि-युक्तोऽपि कृपणोऽपि विषादवान् ।<br>
श्रुत्वा विकाशम् आयाति स वक्ता परमो गुरुः ॥ इति ।</p>
</blockquote>
<p>एवं-भूत-गुरोर् अभावाद् युक्ति-भेद-बुभुत्सया बहून् अप्य् आश्रयन्ते केचित् । यथा—</p>
<blockquote>
<p><strong>न ह्य् एकस्माद् गुरोर् ज्ञानं सुस्थिरं स्यात् सुपुष्कलम् ।</strong><br>
<strong>ब्रह्मैतद् अद्वितीयं वै गीयते बहुध र्षिभिः ॥</strong> [भा।पु। ११.९.३१]</p>
</blockquote>
<p>स्पष्टम् ॥ ११.९ ॥ श्री-दत्तात्रेयो यदुम् ॥ २०३ ॥</p>
<p>[२०४]</p>
<p>तत्र रुचि-प्रधानानां श्रवणादिकम्—</p>
<blockquote>
<p>तत्रान्वहं कृष्ण-कथाः प्रगायताम्<br>
अनुग्रहेणाशृणवं मनोहराः ।<br>
ताः श्रद्धया मेऽनुपदं विशृण्वतः<br>
प्रिय-श्रवस्य् अङ्ग ममाभवद् रुचिः ॥ [भा।पु। १.५.२६] इत्य्-आद्य्-उक्त-प्रकारम् ।</p>
</blockquote>
<p>विचार-प्रधानानां <strong>श्रवणं</strong> यथा चतुःश्लोक्य्-आदीनाम् । <strong>मननं</strong> यथा भगवान् ब्रह्म कार्त्स्न्येन [भा।पु। २.२.३४] इत्य्-आदौ ।</p>
<p>अथ तज्-जाता भगवति श्रद्धा, यथा—</p>
<blockquote>
<p><strong>अस्ति यज्ञ-पतिर् नाम केषाञ्चिद् अर्ह-सत्तमाः ।</strong><br>
<strong>इहामुत्र च लक्ष्यन्ते ज्योत्स्नावत्यः क्वचिद् भुवः ॥</strong><br>
<strong>मनोर् उत्तानपादस्य ध्रुवस्यापि महीपतेः ।</strong><br>
<strong>प्रियव्रतस्य राजर्षेर् अङ्गस्यास्मत्-पितुः पितुः ॥</strong><br>
<strong>ईदृशानाम् अथान्येषाम् अजस्य च भवस्य च ।</strong><br>
<strong>प्रह्लादस्य बलेश् चापि कृत्यम् अस्ति गदाभृता ॥</strong><br>
<strong>दौहित्रादीन् ऋते मृत्योः शोच्यान् धर्म-विमोहितान् ।</strong><br>
<strong>वर्ग-स्वर्गापवर्गाणां प्रायेणैकात्म्य-हेतुना ॥</strong> [भा।पु। ४.२१.२७-३०]</p>
</blockquote>
<p>हे <strong>अर्ह-सत्तमाः</strong> ! <strong>यज्ञ-पतिर्</strong> नाम सर्व-कर्म-फल-दातृत्वेन श्रुति-प्रतिपादितः परमेश्वरः <strong>केषांचित्</strong> श्रुत्य्-अर्थ-तत्त्व-ज्ञानां मते तावद् अस्ति, तथापि विप्रतिपत्तेर् न तत्-सिद्धिर् इत्य् आशङ्क्य तत्र जगद्-वैचित्र्यान्यथानुपपत्ति-प्रमाणम् अप्य् उपोद्बलकम् इत्य् आह । इह प्रत्यक्षेण <strong>अमुत्र</strong>शास्त्रेण तद्वच् चेत्य् अनुमानेन च <strong>ज्योत्स्नावत्यः</strong> कान्तिमत्यो <strong>भुवो</strong> भोग-भूमयो देहाश् च क्वचिद् एवोपलभ्यन्ते, न सर्वत्रेति ।</p>
<p>अयं भावः—न वा जडस्य तत्-कर्मणस्<sup id="fnref:216"><a href="#fn:216" class="footnote-ref" role="doc-noteref">216</a></sup> तत्-तत्-फल-दातृत्वं घटते—फलम् अत उपपत्तेः [वे।सू। ३.२.३८] इति न्यायात् । न चार्वाग्-देवतानां स्वातन्त्र्यम्, अन्तर्यामि-श्रुतेः । न च कर्म-साम्ये फल-तारतम्यं क्वचिच् च तद्-असिद्धिः सम्भवति । अतः स्वतन्त्रेण परमेश्वरेण भाव्यम् ।</p>
<p>अत्र विद्वद्-अनुभवोऽपि प्रमाणम् इत्य् आह—<strong>मनोर्</strong> इति त्रिभिः । अस्मत्-<strong>पितुः पितुः</strong>पितामहस्य <strong>अङ्गस्य</strong> । प्रह्लाद-बली तदानीं शास्त्राद् एव ज्ञात्वा गणितौ । <strong>गदाभृता</strong> परमेश्वरेण <strong>कृत्यम् अस्ति,</strong> हृदये बहिर् अप्य् आविर्भूय तेषां मुहुः कृत्य-सम्पादनात् तेन यत् कृत्यं करणीयं तत् तेषाम् अस्तीत्य् अर्थः । तेषाम् एव तेन सह कृत्यम् अस्ति, नान्येषाम् इत्य् अर्थो वा । तद्-अन्यांस् तु निन्दितत्वेनाह—<strong>मृत्योर् दौहित्र्यादीन्</strong> वेण-प्रभृतीन् <strong>धर्म-विमोहितान्</strong> । <strong>गदाभृच्</strong>-छब्देन तन्-नाम्ना प्रसिद्धात् श्री-विष्णोर् अन्यत्र परमेश्वरत्वं वारयति श्रुति-युक्ति-विद्वद्-अनुभवेषु । तं गदाभृतं विशिनष्टि—वर्गेति । <strong>वर्गो</strong>ऽत्र त्रिवर्गः, <strong>स्वर्गो</strong> धर्मस्य फलम् । <strong>अपवर्गो</strong> मोक्षः । तेषाम् <strong>ऐकात्म्येन</strong> एक-रूपेण सर्वान्तर्गतेन <strong>हेतुना</strong> । तत्रापि <strong>प्रायेण</strong> प्रचुरेण हेतुना । तद् उक्तं स्कान्दे—</p>
<blockquote>
<p>बन्धको भव-पाशेन भव-पाशाच् च मोचकः ।<br>
कैवल्यदः परं ब्रह्म विष्णुर् एव सनातनः ॥ इति ॥</p>
</blockquote>
<p>[२०५]</p>
<p>अथ भजन-श्रद्धा—</p>
<blockquote>
<p><strong>यत्-पाद-सेवाभिरुचिस् तपस्विनाम्</strong><br>
<strong>अशेष-जन्मोपचितं मलं धियः ।</strong><br>
<strong>सद्यः क्षिणोत्य् अन्वहम् एधती सती</strong><br>
<strong>यथा पदाङ्गुष्ठ-विनिःसृता सरित् ॥</strong><br>
<strong>विनिर्धुताशेष-मनो-मलः पुमान्</strong><br>
<strong>असङ्ग-विज्ञान-विशेष-वीर्यवान् ।</strong><br>
<strong>यद्-अङ्घ्रि-मूले कृत-केतनः पुनर्</strong><br>
<strong>न संसृतिं क्लेश-वहां प्रपद्यते ॥</strong> [भा।पु। ४.२१.३१-३२]</p>
</blockquote>
<p><strong>तपस्विनां</strong> संसार-तप्तानाम् । तत्-पाद-सम्बन्धस्यैवैष महिमेति दृष्टान्तेनाह—यथेति । <strong>असङ्गस्</strong> ततोऽन्यत्रानासक्तिस् तेन <strong>विज्ञान-विशेषो</strong> भगवतो नानाविर्भावत्वात् तेषां मध्ये कस्याप्य् आविर्भावस्य साक्षात्कारस् तद् एव <strong>वीर्यं</strong> विद्यते यस्य सः । यस्य <strong>अङ्घ्रि-मूले</strong> कृताश्रयः सन् ॥</p>
<p>॥ ४.२१ ॥ श्री-पृथु-राजः सभ्यान् ॥ २०४-२०५ ॥</p>
<p>[२०६]</p>
<p>अथ श्रवण-गुरु-भजन-शिक्षा-गुर्वोः प्रायिकम् एकत्वम् इति तथैवेत्य् आह—</p>
<blockquote>
<p><strong>तत्र भागवतान् धर्मान् शिक्षेद् गुर्व्-आत्म-दैवतः ।</strong><br>
<strong>अमाययानुवृत्त्या यैस् तुष्येद् आत्मात्मदो हरिः ॥</strong> [भा।पु। ११.३.२२]</p>
</blockquote>
<p>तस्माद् गुरुं प्रपद्येत [भा।पु। ११.३.२१] इति पूर्वोक्तेस् तत्र श्रवण-गुरौ । <strong>गुरुर्</strong> एव <strong>आत्मा</strong> जीवनं <strong>दैवतं</strong> निजेष्ट-दैवततयाभिमतश् च यस्य, तथाभूतः सन् । <strong>अमायया</strong> निर्दम्भया, <strong>अनुवृत्त्या</strong> तद्-अनुगत्या <strong>शिक्षेत्</strong> । यैर् धर्मैः । <strong>आत्मा</strong> परमात्मा । भक्तेभ्य आत्म-प्रदः श्री-बलि-प्रभृतिभ्य इव । अस्य शिक्षा-गुरोर् बहुत्वम् अपि प्राग्वज् ज्ञेयम् ॥</p>
<p>॥ ११.३ ॥ श्री-प्रबुद्धो निमिम् ॥ २०६ ॥</p>
<p>[२०७]</p>
<p>मन्त्र-गुरुस् त्व् एक एवेत्य् आह—</p>
<blockquote>
<p><strong>लब्धानुग्रह आचार्यात् तेन सन्दर्शितागमः ।</strong><br>
<strong>महा-पुरुषम् अभ्यर्चेन् मूर्त्याभिमतयात्मनः ॥</strong> [भा।पु। ११.३.४८]</p>
</blockquote>
<p><strong>अनुग्रहो</strong> मन्त्र-दीक्षा-रूपः । <strong>आगमो</strong> मन्त्र-विधि-शास्त्रम् । अस्यैकत्वम् एक-वचनत्वेन बोध्यते ।</p>
<blockquote>
<p>बोधः कलुषितस् तेन दौरात्म्यं प्रकटीकृतम् ।<br>
गुरुर् येन परित्यक्तस् तेन त्यक्तः पुरा हरिः ॥</p>
</blockquote>
<p>इति ब्रह्म-वैवर्तादौ तत्-त्याग-निषेधात् तद्-अपरितोषेणैवान्यो गुरुः क्रियते । ततोऽनेक-गुरु-करणे पूर्व-त्याग एव सिद्धः । एतच् चापवाद-वचन-द्वारापि श्री-नारद-पञ्चरात्रे बोधितम्—</p>
<blockquote>
<p>अवैष्णवोपदिष्टेन मन्त्रेण निरयं व्रजेत् ।<br>
पुनश् च विधिना सम्यग् ग्राहयेद् वैष्णवाद् गुरोः ॥ इति ।<sup id="fnref:217"><a href="#fn:217" class="footnote-ref" role="doc-noteref">217</a></sup></p>
</blockquote>
<p>॥ ११.३ ॥ श्री-आविर्होत्रो निमिम् ॥ २०७ ॥</p>
<p>[२०८]</p>
<p>तत्र श्रवण-गुरु-संसर्गेणैव शास्त्रीय-विज्ञानोत्पत्तिः स्यात्, नान्यथेत्य् आह—</p>
<blockquote>
<p><strong>आचार्योऽरणिर् आद्यः स्याद् अन्ते-वास्य् उत्तरारणिः ।</strong><br>
<strong>तत्-सन्धानं प्रवचनं विद्या-सन्धिः सुखावहः ॥</strong> [भा।पु। ११.१०.१२]</p>
</blockquote>
<p><strong>आद्यो</strong>ऽधरः । <strong>तत्-सन्धानं</strong> तयोर् मध्यमं मन्थन-काष्ठं । <strong>प्रवचनम्</strong> उपदेशः । <strong>विद्या</strong> शास्त्रोक्त-ज्ञानं तु सन्धौ भवोऽग्निर् इव । तथा च श्रुतिः—आचार्यः पूर्व-रूपम्[तै।उ। १.३.५] इत्य्-आदि । अत एव तद्-विज्ञानार्थं स गुरुम् एवाभिगच्छेत् [मु।उ। १.१.१२] इति, आचार्यवान् पुरुषो वेद [छा।उ।६.१४.२] इति, नैषा तर्केण मतिर् अपनेया प्रोक्तान्येनैव सुज्ञानाय प्रेष्ठा [क।उ। १.२.९] इति ॥</p>
<p>॥ ११.१० ॥ श्री-भगवान् ॥ २०८ ॥</p>
<p>[२०९]</p>
<p>शिक्षा-गुरोर् अप्य् अवश्यकत्वम् आहुः—</p>
<blockquote>
<p><strong>विजित-हृषीक-वायुभिर् अदान्त-मनस् तुरगं</strong><br>
<strong>य इह यतन्ति यन्तुम् अतिलोलम् उपाय-खिदः ।</strong><br>
<strong>व्यसन-शतान्विताः समवहाय गुरोश् चरणं</strong><br>
<strong>वणिज इवाज सन्त्य् अकृत-कर्ण-धरा जलधौ ॥</strong> [भा।पु। १०.८७.३३]</p>
</blockquote>
<p><strong>ये गुरोश् चरणं समवहाय अतिलोलम्</strong>अतिलोलुपम् <strong>अदान्तम्</strong> अदमितं <strong>मन</strong> एव <strong>तुरगं</strong> विजितैर् इन्द्रियैः प्राणैश् च कृत्वा <strong>यन्तुं</strong> भगवद्-उन्मुखीकर्तुं<strong>प्रयतन्ते</strong><sup id="fnref:218"><a href="#fn:218" class="footnote-ref" role="doc-noteref">218</a></sup> ते <strong>उपाय-खिदः</strong>, तेषु तेषु उपायेषु खिद्यन्ते । अतो व्यसन-शतान्विता भवन्ति । अत एव इह संसारे तिष्ठन्त्य् एव । हे <strong>अज</strong>! <strong>अकृत-कर्णधरा</strong> अस्वीकृत-नाविका <strong>जलधौ</strong> यथा तद्वत् । श्री-गुरु-प्रदर्शित-भगवद्-भजन-प्रकारेण भगवद्-वर्त्म-ज्ञाने सति तत्-कृपया व्यसनानभिभूतौ सत्यां शीघ्रम् एव मनो निश्चलं भवतीति भावः । अतो ब्रह्म-वैवर्ते—</p>
<blockquote>
<p>गुरु-भक्त्या स मिलति स्मरणात् सेव्यते बुधैः ।<br>
मिलितोऽपि न लभ्येत जीवैर् अहमिका-परैः ॥</p>
</blockquote>
<p>श्रुतिश् च—</p>
<blockquote>
<p>यस्य देवे परा भक्तिर् यथा देवे तथा गुरुः ।<br>
तस्यैते कथिता ह्य् अर्थाः प्रकाशन्ते महात्मनः ॥ [श्वे।उ। ६.२३] इति ॥</p>
</blockquote>
<p>॥ १०.८७ ॥ श्रुतयः ॥ २०९ ॥</p>
<p>[२१०]</p>
<p>अतः श्री-मन्त्र-गुरोर् आवश्यकत्वं सुतराम् एव । तद् एतत्-परमार्थ-गुर्व्-आश्रयो व्यवहारिक-गुर्व्-आदि-परित्यागेनापि कर्तव्य इत्य् आह—</p>
<blockquote>
<p><strong>गुरुर् न स स्यात् स्व-जनो न स स्यात्</strong><br>
<strong>पिता न स स्याज् जननी न सा स्यात् ।</strong><br>
<strong>दैवं न तत् स्यान् न पतिश् च स स्यान्</strong><br>
<strong>न मोचयेद् यः समुपेत-मृत्युम् ॥</strong> [भा।पु। ५.५.१८]</p>
</blockquote>
<p><strong>समुपेतः</strong> सम्प्राप्तो <strong>मृत्युः</strong> संसारो येन, तम् । अत उक्तं श्री-नारदेन—</p>
<blockquote>
<p>जुगुप्सितं धर्म-कृतेऽनुशासतः<br>
स्वभाव-रक्तस्य महान् व्यतिक्रमः । [भा।पु। १.५.१५] इत्य्-आदि ।</p>
</blockquote>
<p>तस्मात् तावद् एव तेषां गुर्व्-आदि-व्यवहारो, यावन् मृत्यु-मोचकं श्री-गुरु-चरणं नाश्रयत इत्य् अर्थः ॥</p>
<p>॥ ५.५ ॥ श्री-ऋषभदेवः स्व-पुत्रान् ॥ २१० ॥</p>
<p>[२११]</p>
<p>अन्यदा स्व-गुरौ कर्मिभिर् अपि भगवद्-दृष्टिः कर्तव्येत्य् आह—</p>
<blockquote>
<p><strong>आचार्यं मां विजानीयान् नावमन्येत कर्हिचित् ।</strong><br>
<strong>न मर्त्य-बुद्ध्यासूयेत सर्व-देव-मयो गुरुः ॥</strong> [भा।पु। ११.१७.२७]</p>
</blockquote>
<p>ब्रह्मचारि-धर्मान्तः-पठितम् इदम् ॥</p>
<p>॥ ११.१७ ॥ श्री-भगवान् ॥ २११ ॥</p>
<p>[२१२]</p>
<p>ततः सुतराम् एव परमार्थिभिस् तादृशे गुराव् इत्य् आह—</p>
<blockquote>
<p><strong>यस्य साक्षाद् भगवति ज्ञान-दीप-प्रदे गुरौ ।</strong><br>
<strong>मर्त्यासद्-धीः श्रुतं तस्य सर्वं कुञ्जर-शौचवत् ॥</strong><br>
<strong>एष वै भगवान् साक्षात् प्रधान-पुरुषेश्वरः ।</strong><br>
<strong>योगेश्वरैर् विमृग्याङ्घ्रिर् लोको यं मन्यते नरम् ॥</strong><br>
[भा।पु। ७.१५.२६-२७]</p>
</blockquote>
<p><strong>एष</strong> श्री-कृष्ण-लक्षणोऽपि । ततः प्राकृत-दृष्टिर् न भगवत्-तत्त्व-ग्रहणे प्रमाणम् इति भावः ॥</p>
<p>॥ ७.१५ ॥ श्री-नारदो युधिष्ठिरम् ॥ २१२ ॥</p>
<p>[२१३]</p>
<p>शुद्ध-भक्तास् त्व् एके श्री-गुरोः श्री-शिवस्य च श्री-भगवता सहाभेद-दृष्टिं तत्-प्रियतमत्वेनैव मन्यन्ते, यथा—</p>
<blockquote>
<p><strong>वयं तु साक्षाद् भगवन् भवस्य</strong><br>
<strong>प्रियस्य सख्युः क्षण-सङ्गमेन ।</strong><br>
<strong>सुदुश्चिकित्स्यस्य भवस्य मृत्योर्</strong><br>
<strong>भिषक्तमं त्वाद्य गतिं गताः स्म ॥</strong> [भा।पु। ४.३०.३८]</p>
</blockquote>
<p>टीका च—तव यः प्रियः सखा तस्य <strong>भवस्य</strong> । अत्यन्तम् अचिकित्सस्य <strong>भवस्य</strong> जन्मनो <strong>मृत्योश्</strong> च <strong>भिषक्तमं</strong> सद्-वैद्यं <strong>त्वां गतिं</strong> प्राप्ताः ॥ इत्य् एषा । श्री-शिवो ह्य् एषां वक्तॄणां गुरुः ॥</p>
<p>॥ ४.३० ॥ श्री-प्रचेतसः श्रीमद्-अष्ट-भुज-पुरुषम् ॥ २१३ ॥</p>
<p>[२१४]</p>
<p>तद् एवं रुच्य्-आदिःश्री-गुर्व्-आश्रयान्त<sup id="fnref:219"><a href="#fn:219" class="footnote-ref" role="doc-noteref">219</a></sup> उपासना-पूर्वाङ्ग-रूपः साम्मुख्य-भेदो बहु-विधो दर्शितः । अथ साक्षाद्-उपासना-लक्षणस् तद्-भेदोऽपि बहु-विधो दर्श्यते । तत्र साम्मुख्यं द्विविधं—निर्विशेष-मयं स-विशेष-मयं च । तत्र पूर्वं ज्ञानम् । उत्तरं तु द्विविधम्—अहङ्ग्रहोपासना-रूपं, भक्ति-रूपं च ।</p>
<p>अस्य ज्ञानस्य लक्षणं—</p>
<p><strong>ज्ञानं चैकात्म्य-दर्शनम्</strong> [भा।पु। ११.१९.२७] इति ।</p>
<p>अभेदोपासनं <strong>ज्ञानम्</strong> इत्य् अर्थः ॥</p>
<p>॥ ११.१९ ॥ श्री-भगवान् ॥ २१४ ॥</p>
<p>[२१५]</p>
<p>तत्-साधन-प्रकारश् चैवं बहु-विधस् तत्र तत्रोक्तः । स च ज्ञानम् एवोच्यते । तत्र श्रवणं श्री-पृथु-सनत्कुमार-संवादादौ द्रष्टव्यम् । तद्-अनुसारेण मननं च ज्ञेयम् । प्रथमतः श्रोतॄणां हि विवेकस् तावान् एव यावता जडातिरिक्त-चिन्-मात्रं वस्तूपस्थितं भवति। तस्मिंश् चिन्-मात्रेऽपि वस्तुनि ये विशेषाः स्वरूप-भूत-शक्ति-सिद्धा भगवत्तादि-रूपा वर्तन्ते, तांस् तु ते विवेक्तुं न क्षमन्ते, यथा रजनी-खण्डिनि<sup id="fnref:220"><a href="#fn:220" class="footnote-ref" role="doc-noteref">220</a></sup> ज्योतिषि ज्योतिर्-मात्रत्वेऽपि ये मण्डलान्तर्बहिश् च दिव्य-विमानादि-परस्पर-पृथग्-भूत-रश्मि-परमाणु-रूपा विशेषास् तांश् चर्म-चक्षुषो न क्षमन्त इत्य् अन्वयः, तद्वत्<sup id="fnref:221"><a href="#fn:221" class="footnote-ref" role="doc-noteref">221</a></sup> ।</p>
<p>पूर्ववच् च यदि महत्-कृपा-विशेषेण दिव्य-दृष्टिता भवति, तदा विशेषोपलब्धिश् च भवेत् । न चेन्, निर्विशेष-चिन्-मात्र-ब्रह्मानुभवेन तल्-लीन एव भवति । तथैव निदिध्यासनम् अपि तेषाम् । तद् यथा—</p>
<blockquote>
<p><strong>स्थिरं सुखं चासनम् आस्थितो यतिर्</strong><br>
<strong>यदा जिहासुर् इमम् अङ्ग लोकम् ।</strong><br>
<strong>काले च देशे च मनो न सज्जयेत्</strong><br>
<strong>प्राणान् नियच्छेन् मनसा जितासुः ॥</strong><br>
<strong>मनः स्व-बुद्ध्यामलया नियम्य</strong><br>
<strong>क्षेत्र-ज्ञ एतां निलयेत् तम् आत्मनि ।</strong><br>
<strong>आत्मानम् आत्मन्य् अवरुध्य धीरो</strong><br>
<strong>लब्धोपशान्तिर् विरमेत कृत्यात् ॥</strong> [भा।पु। २.२.१५-१६]</p>
</blockquote>
<p><strong>एतां</strong> बुद्धिं <strong>क्षेत्रज्ञे</strong> बुद्ध्य्-आदि-द्रष्टरि <strong>निलयेत्</strong>, प्रविलापयेत् । तं च क्षेत्रज्ञं स्वरूप-भूतया <strong>बुद्ध्या आत्मनि</strong> तद्-द्रष्टृत्वादि-रहिते शुद्धे जीवे । तं च शुद्धम् <strong>आत्मानम् आत्मनि</strong> ब्रह्मणि, <strong>अवरुध्य</strong> तद्-एकत्वेन विचिन्त्य <strong>लब्धोपशान्तिः</strong> प्राप्त-निर्वृतिः सन् <strong>कृत्याद् विरमेत्</strong>, तस्य ततः परं प्राप्याभावात् ॥</p>
<p>॥ २.२ ॥ श्री-शुकः ॥ २१५ ॥</p>
<p>[२१६]</p>
<p>तद् एवं ज्ञानमुक्तम् । इदम् एव स्वभावोऽध्यात्मम् उच्यते [गीता ८.३] इत्य् अनेन श्री-गीतासूक्तम् । <em>स्वस्य</em> शुद्धस्यात्मनो <em>भावो</em> भावना, आत्मन्य् अधिकृत्य वर्तमानत्वाद् <em>अध्यात्म</em>-शब्देनोच्यत इत्य् अर्थः ।</p>
<p>अथाहंग्रहोपासनं तच्-छक्ति-विशिष्ट ईश्वर एवाहम् इति चिन्तनम् । अस्य फलं स्वस्मिंस् तच्-छक्त्य्-आद्य्-आविर्भावः, यथा विष्णु-पुराणे नागपाशादि-यन्त्रितः श्री-प्रह्लादस् तादृशम् आत्मानं स्मरन् नागपाशादिकम् उत्सारितवान् । अत्रान्तिम-फलं च कीट-पेशस्कृन्-न्यायेन सारूप्य-सार्ष्ट्य्-आदिकं ज्ञेयम् ।<sup id="fnref:222"><a href="#fn:222" class="footnote-ref" role="doc-noteref">222</a></sup></p>
<p>अथ भक्तिः । तस्यास् तटस्थ-लक्षणं स्वरूप-लक्षणं च, यथा गरुड-पुराणे—</p>
<blockquote>
<p>विष्णु-भक्तिं प्रवक्ष्यामि यया सर्वम् अवाप्यते ।<br>
यथा भक्त्या हरिस् तुष्येत् तथा नान्येन केनचित् ॥[ग।पु। १.२२७.१]</p>
</blockquote>
<p>इत्य् उक्त्वाह—</p>
<blockquote>
<p>भज इत्य् एष वै धातुः सेवायां परिकीर्तितः ।<br>
तस्मात् सेवा बुधैः प्रोक्ता भक्तिः साधन-भूयसी ॥[ग।पु। १.२२७.३] इति ।</p>
</blockquote>
<p><em>यया सर्वम् अवाप्यते</em> इति तटस्थ-लक्षणम् । अत्र च अकामः सर्व-कामो वा [भा।पु। २.३.१०] इत्य्-आदि-सिद्धत्वाद् अव्याप्त्य्-अभावः । <em>यथा भक्त्या</em> इत्य्-आद्य्-उक्तत्वाद् अतिव्याप्त्य्-अभावः । _बुधैः _प्रोक्तत्वाद् असम्भवाभावश् च । <em>सेवा</em>-शब्देन स्वरूप-लक्षणम् । सा च सेवा कायिक-वाचिक-मानसात्मिका त्रिविधैवानुगतिर् उच्यते । अत एव भय-द्वेषादीनाम् अहङ्ग्रहोपासनायाश् च व्यावृत्तिः । <em>साधन-भूयसी</em> साधनेषु श्रेष्ठेत्य् अर्थः । तद् एव लक्षण-द्वयं प्रकारान्तरेणाह—</p>
<blockquote>
<p><strong>ये वै भगवता प्रोक्ता उपाया ह्य् आत्म-लब्धये ।</strong><br>
<strong>अञ्जः पुंसाम् अविदुषां विद्धि भागवतान् हि तान् ॥</strong> [भा।पु। ११.२.३४]</p>
</blockquote>
<p><strong>अविदुषां पुंसां</strong> तन्-माहात्म्यम् अविद्वद्भिर् अपि कर्तृभिः । <strong>आत्मनः</strong>—ब्रह्म परमात्मा भगवान् इत्य् आविर्भाव-भेदवतः स्वस्य कर्म-भूतस्य<sup id="fnref:223"><a href="#fn:223" class="footnote-ref" role="doc-noteref">223</a></sup> <strong>अञ्जः</strong> अनायासेनैव <strong>लब्धये</strong> लाभाय <strong>ये उपायाः</strong> साधनानि स्वयं <strong>भगवता</strong>—</p>
<blockquote>
<p>कालेन नष्टा प्रलये वाणीयं वेद-संज्ञिता ।<br>
मयादौ ब्रह्मणे प्रोक्ता धर्मो यस्यां मद्-आत्मकः ॥ [भा।पु। ११.१४.३]</p>
</blockquote>
<p>इत्य् अनुसारेण <strong>प्रोक्ताः</strong> । <strong>तान्</strong> उपायान् <strong>भागवतान् धर्मान् विद्धि</strong><sup id="fnref:224"><a href="#fn:224" class="footnote-ref" role="doc-noteref">224</a></sup> । <strong>हि</strong> प्रसिद्धौ । तत्र साक्षाद् भक्तेर् अपि भागवत-धर्माख्यत्वं, एतावान् एव लोकेऽस्मिन् [भा।पु। ६.३.२२] इत्य् अत्र परम-धर्मत्व-ख्यापनया<sup id="fnref:225"><a href="#fn:225" class="footnote-ref" role="doc-noteref">225</a></sup> दर्शितम् । अत्र <strong>आत्म-लब्धये प्रोक्ता</strong> इति तटस्थ-लक्षणम्, अन्येन तद्-अलाभाद् अव्यभिचारि । <strong>आत्म-लब्धय उपाया</strong> इति स्वरूप-लक्षणम्, तल्-लाभोपायो हि तद्-अनुगतिर् एव ॥</p>
<p>॥ ११.२ ॥ श्री-कविर् निमिम् ॥ २१६ ॥</p>
<p>[२१७]</p>
<p>सा भक्तिस् त्रिविधा—आरोप-सिद्धा, सङ्ग-सिद्धा, स्वरूप-सिद्धा च । तत्रारोप-सिद्धा स्वतो भक्तित्वाभावेऽपि भगवद्-अर्पणादिना भक्तित्वं प्राप्ता कर्मादि-रूपा । सङ्ग-सिद्धा स्वतो भक्तित्वाभावेऽपि तत्-परिकरतया संस्थापनेन, तत्र भागवतान् धर्मान् शिक्षेद् गुर्व्-आत्म-दैवतः [भा।पु। ११.३.२२] इत्य्-आदि-प्रकरणेषु, सर्वतो मनसोऽसङ्गम् [भा।पु। ११.३.२३] इत्य्-आदिना लब्ध-तद्-अन्तः-पाता ज्ञान-कर्म-तद्-अङ्ग-रूपा । स्वरूप-सिद्धा चाज्ञानादिनापि तत्-प्रादुर्भावे भक्तित्वाव्यभिचारिणी साक्षात्-तद्-अनुगत्य्-आत्मा तदीय-श्रवण-कीर्तनादि-रूपा, श्रवणं कीर्तनं विष्णोः [भा।पु। ७.५.२३] इत्य्-आदौ, विष्णोः श्रवणं विष्णोः कीर्तनम् इति विशिष्टस्यैव विवक्षितत्वात् । तेषाम् अपि नारोप-सिद्धत्वं, प्रत्युत मूढ-प्रोन्मत्तादिषु तद्-अनुकर्तृष्व् अपि कथञ्चित् सम्बन्धेन फल-प्रापकत्वात् । स्वरूप-सिद्धत्वं, यथा श्री-प्रह्लादस्य पूर्व-जन्मनि श्री-नृसिंह-चतुर्दश्य्-उपवासः, यथा कुक्कुर-मुख-गतस्य श्येनस्य भगवन्-मन्दिर-परिक्रमः । एवम् अन्य-दृष्ट्य्-आदिना मूढादिभिः कृतस्य वन्दनस्यापि ज्ञेयम् ।</p>
<p>तद् एवं त्रिविधापि सा पुनर् अकैतवा सकैतवा चेति द्विविधा ज्ञेया । तत्रारोप-सङ्ग-सिद्धयोर् यस्या भक्तेः सम्बन्धेन भक्ति-पद-प्राप्त्यां सामर्थ्यं तन्-मात्रापेक्षत्वं चेद् अकैतवत्वं, स्वीयान्यदीय-फलापेक्षत्वं चेत् सकैतवत्वम् । स्वरूप-सिद्धायाश् च यस्य भगवतः सम्बन्धेन तादृशं माहात्म्यं तन्-मात्रापेक्ष-परिकरत्वं चेद् अकैतवत्वं, प्रयोजनान्तरापेक्षया कर्म-ज्ञान-परिकरत्वं चेत् सकैतवत्वम् । इयम् एवाकैतवा अकिञ्चनाख्यत्वेन पूर्वम् उक्ता, धर्मः प्रोज्झित-कैतवोऽत्र परमः [भा।पु। १.१.२] इत्य् एव वास्य<sup id="fnref:226"><a href="#fn:226" class="footnote-ref" role="doc-noteref">226</a></sup> तद्-उभय-विधत्वे प्रमाणं ज्ञेयम् । तथोक्तं—प्रीयतेऽमलया भक्त्या हरिर् अन्यद् विडम्बनम् [भा।पु। ७.७.५२] इति ।</p>
<p>अथ आरोप-सिद्धा—एतद्-अर्थम् एव नैष्कर्म्यम् अप्य् अच्युत-भाव-वर्जितम् [भा।पु। १.५.१२] इत्य्-आदौ सकाम-निष्कामयोर् द्वयोर् अपि कर्मणोर् निन्दा, भगवद्-वैमुख्याविशेषात्। तत्र यादृच्छिक-चेष्टाया अपि भगवद्-अर्पितत्वे भगवद्-धर्मत्वं भवति, किम् उत वैदिक-कर्मण इति वक्तुं तस्या अपि तद्-रूपत्वम् आह—</p>
<blockquote>
<p><strong>कायेन वाचा मनसेन्द्रियैर् वा</strong><br>
<strong>बुद्ध्यात्मना वानुसृत-स्वभावात् ।</strong><br>
<strong>करोति यद् यत् सकलं परस्मै</strong><br>
<strong>नारायणायेति समर्पयेत् तत् ॥</strong> [भा।पु। ११.२.३६]</p>
</blockquote>
<p>पूर्वं हि धर्मान् भागवतान् ब्रूत [भा।पु। ११.२.३१] इति प्रश्नानन्तरं, ये वै भगवता प्रोक्ता [भा।पु। ११.२.३४] इत्य्-आदिना मुख्यत्वेन साक्षात्-तल्-लब्धये उपाय-भूताः श्रवण-कीर्तनादयो भागवता धर्मा लक्षिताः । ते चात्रैव शृण्वन् सुभद्राणि रथाङ्ग-पाणेः [भा।पु। ११.२.३९] इत्य्-आदिना कतिचिद् दर्शिताः । उत्तराध्याये च—तत्र भागवतान् धर्मान् शिक्षेद् गुर्व्-आत्म-दैवतः [भा।पु। ११.३.२२] इत्य् उपक्रम-वाक्याद् अनन्तरं, इति भागवतान् धर्मान् शिक्षन् भक्त्या तद्-उत्थया [भा।पु। ११.३.३३] इत्य् उपसंहार-वाक्यस्य प्राग् भागवत-धर्मत्वेनान्य-सङ्ग-त्यागादिकम् अपि वक्ष्यते—सर्वतो मनसोऽसङ्गम् [भा।पु। ११.३.२३] इत्य्-आदिना । तस्मात् लौकिक-कर्माद्य्-अर्पणम् इदं, यथा-कथञ्चित् तद्-धर्म-सिद्ध्य्-अर्थम् एवोच्यते ।</p>
<p>अर्थश् चायं टीकायाम्—<strong>आत्मना</strong> चित्तेनाहङ्कारेण <strong>वा अनुसृतो</strong> यः <strong>स्वभावस्</strong> तस्मात् । अयम् अर्थः—न केवलं विधितः कृतम् एवेति नियमः, स्वभावानुसारि लौकिकम् अपीति । श्री-गीतासु च—</p>
<blockquote>
<p>यत् करोषि यद् अश्नासि यज् जुहोषि ददासि यत् ।<br>
यत् तपस्यसि कौन्तेय तत् कुरुष्व मद्-अर्पणम् ॥ [गीता ९.२७] इति ॥इत्य् एषा ।</p>
</blockquote>
<p>इतः पूर्वं प्राण-बुद्धि-धर्माधिकारतः [भा।पु। १०.२३.२७]इत्य्-आदिक-मन्त्रश् च तथा । अत्र स्वाभाविक-कर्मणोऽर्पणे दुष्कर्मणो द्विविधा गतिः—ज्ञानेच्छूनाम् अविशेषेण, भक्तीच्छूनां तु अनेन दुर्वासन-दुःख-दर्शनेन च स करुणामयः करुणां करोत्व् इति वा—</p>
<blockquote>
<p>या प्रीतिर् अविवेकानां विषयेष्व् अनपायिनी ।<br>
त्वाम् अनुस्मरतः सा मे हृदयान् नापसर्पतु ॥<br>
[वि।पु। १.२०.१९] इति विष्णु-पुराणोक्त-प्रकारेण,</p>
</blockquote>
<blockquote>
<p>युवतीनां यथा यूनि यूनां च युवतौ यथा ।<br>
मनोऽभिरमते तद्वन् मनोऽभिरमतां त्वयि ॥ [प।पु। ६.१२८.२५८]</p>
</blockquote>
<p>इति पाद्मोक्त-प्रकारेण च मम सुकर्मणि दुष्कर्मणि च यद्राग-सामान्यं तत् सर्वतो-भावेन भगवद्-विषयम् एव भवत्व् इति समाधेयम् । कामिनां तु न सर्वथैव सर्व-दुष्कर्मार्पणम्, वेदोक्तम् एव कुर्वाणो निःसङ्गोऽर्पितम् ईश्वरे [भा।पु। ११.३.४] इत्य् अत्र पुनर् वैदिकम् एवेश्वरेऽर्पितं कुर्वाण इत्य् उक्तेः ॥</p>
<p>॥ ११.२ ॥ श्री-कविर् निमिम् ॥ २१७ ॥</p>
<p>[२१८]</p>
<p>अथ वैदिक-कर्मार्पणस्य प्रशंसाम् आहुः—</p>
<blockquote>
<p><strong>क्लेश-भूर्य्-अल्प-साराणि कर्माणि विफलानि वा ।</strong><br>
<strong>देहिनां विषयार्तानां न तथैवार्पितं त्वयि ॥</strong> [भा।पु। ८.५.४७]</p>
</blockquote>
<p><strong>विषयार्तानां कर्माणि</strong> क्वचित् <strong>क्लेशो भूरिर्</strong> येषु तथाप्य् <strong>अल्पं</strong> फलं येषु तथा-भूतानि<sup id="fnref:227"><a href="#fn:227" class="footnote-ref" role="doc-noteref">227</a></sup> भवन्ति, क्वचित् कृष्यादिवद् <strong>विफलानिवा</strong> भवन्ति, <strong>त्वय्य् अर्पितं</strong> कर्म तु <strong>न तथा</strong> । किन्तु क्लेशं विना यथा-कथञ्चित् कृतस्य कामनयाप्य् अर्पणे तत्-कामस्यावश्यक-प्राप्तिः । सा च सर्वत उत्कृष्टा भवति । तथा तन्-मात्र-फलेन च पर्याप्तिर् न भवति, संसार-विध्वंसादि-फलत्वाद् इत्य् अर्थः । तद् उक्तम्—</p>
<blockquote>
<p>यान् आस्थाय नरो राजन् न प्रमाद्येत कर्हिचित् ।<br>
धावन् निमील्य वा नेत्रे न स्खलेन् न पतेद् इह ॥ [भा।पु। ११.२.३५] इति ।</p>
</blockquote>
<p>सत्यं दिशत्य् अर्थितम् अर्थितो नॄणाम् [भा।पु। ५.१९.२७] इत्य्-आदि च । यथैव नाभिः ऋषभ-देव-रूपं भगवन्तं पुत्रत्वेनापि लेभे । श्री-गीतासु च—</p>
<blockquote>
<p>नेहाभिक्रम-नाशोऽस्ति प्रत्यवायो न विद्यते ।<br>
स्वल्पम् अप्य् अस्य धर्मस्य त्रायते महतो भयात् ॥ [गीता २.४०] इति ।</p>
</blockquote>
<p>॥ ८.५ ॥ देवाः श्रीमद्-अजितम् ॥ २१८ ॥</p>
<p>[२१९]</p>
<p>तद् एव कर्मार्पणम् उपपादयति त्रिभिः—</p>
<blockquote>
<p><strong>एतत् संसूचितं ब्रह्मंस् ताप-त्रय-चिकित्सितम् ।</strong><br>
<strong>यद् ईश्वरे भगवति कर्म ब्रह्मणि भावितम् ॥</strong> [भा।पु। १.५.३२]</p>
</blockquote>
<p><strong>ब्रह्मन्</strong> ! हे वेद-व्यास ! <strong>एतत् ताप-त्रयस्य चिकित्सितं</strong> चिकित्सा तैश् चातुर्मास्य-वासिभिः परमहंसैः <strong>सूचितम्</strong> । किं तत् ? <strong>भगवति कर्म</strong> यत् समर्पितं भवति, तत्र कर्म-समर्पणम् एवेत्य् अर्थः । कथं-भूते ? स्वयं <strong>भगवति</strong> पूर्ण-स्वरूपैश्वर्यादि-मत्तया सर्वांशिन्य् एव, केनचिद् अंशेन जीवादि-नियन्तृतया <strong>ईश्वरे</strong> परमात्म-शब्द-वाच्ये, स्वरूप-भूत-विशेषेण<sup id="fnref:228"><a href="#fn:228" class="footnote-ref" role="doc-noteref">228</a></sup> विना केवल-चिन्-मात्रतया प्रतिपाद्यत्वेन <strong>ब्रह्मनि</strong> तच्-छब्द-वाच्ये ॥</p>
<p>[२२०]</p>
<p>ननु, उत्पत्त्यैव तत्-तत्-सङ्कल्पेन विहितत्वात् संसार-हेतोः कर्मणः कथं ताप-त्रय-निवर्तकत्वम् ? उच्यते—सामग्री-भेदेन घटत इति, यथा—</p>
<blockquote>
<p><strong>आमयो यश् च भूतानां जायते येन सुव्रत ।</strong><br>
<strong>तद् एव ह्य् आमयं द्रव्यं न पुनाति चिकित्सितम् ॥</strong> [भा।पु। १.५.३३]</p>
</blockquote>
<p><strong>य आमयो</strong> रोगो <strong>येन</strong> घृतादिना <strong>जायते</strong>, <strong>तद् एव</strong> केवलम् आमय-कारणं <strong>द्रव्यम्</strong> । तम् आमयं <strong>न</strong> निवर्तयति, किन्तु <strong>चिकित्सितं</strong> द्रव्यान्तरैर् भावितं सत् निवर्तयत्य् एव ॥</p>
<p>[२२१]</p>
<blockquote>
<p><strong>एवं नृणां क्रिया-योगाः सर्वे संसृति-हेतवः ।</strong><br>
<strong>त एवात्म-विनाशाय कल्पन्ते कल्पिताः परे ॥</strong> [भा।पु। १.५.३४]</p>
</blockquote>
<p><strong>परे</strong> भगवति <strong>कल्पिताः</strong> कामनयाप्य् अर्पिताः सन्तः संसार-ध्वंस-पर्यन्त-फलत्वाद् <strong>आत्म-विनाशाय</strong> कर्म-निवृत्तये <strong>कल्पन्ते</strong> ॥</p>
<p>॥ १.५ ॥ श्री-नारदो श्री-वेद-व्यासम् ॥ २१९-२२१ ॥</p>
<p>[२२२]</p>
<p>किं च, कर्म-फलं वस्तुतो भगवद्-आश्रयम् एव । तत् तु दुर्बुद्धेर् आत्म-सात्-कुर्वतो युक्त्यैव तुच्छ-फल-प्राप्तिः संसारश् च । सुधियस् तु तत्-साक्षात्-कुर्वतस् तद्-वैपरीत्यम् इत्य् आह गद्याभ्याम्—</p>
<blockquote>
<p><strong>सम्प्रचरत्सु नाना-यागेषु विरचिताङ्ग-क्रियेष्व् अपूर्वं यत् तत् क्रिया-फलं धर्माख्यं परे ब्रह्मणि यज्ञ-पुरुषे सर्व-देवता-लिङ्गानां मन्त्राणाम् अर्थ-नियामकतया साक्षात्-कर्तरि पर-देवतायां भगवति वासुदेव एव भावयमान आत्म-नैपुण्य-मृदित-कषायो हविःष्व् अध्वर्युभिर् गृह्यमाणेषु स यजमानो यज्ञ-भाजो देवांस् तान् पुरुषावयवेष्व् अभ्यध्यायत्</strong> । [भा।पु। ५.७.६] इति ।</p>
</blockquote>
<p>टीका च—<strong>सम्प्रचरत्सु</strong> प्रवर्तमानेषु <strong>नाना-यागेषुविरचिता</strong> अनुष्ठिता <strong>अङ्ग-क्रिया</strong> येषु, तेषु <strong>यद् अपूर्वंतद् वासुदेव एव भावयमानश्</strong> चिन्तयन्, <strong>स यजमानो यज्ञ-भाग-भाजो</strong> ये <strong>देवाः</strong> सूर्यादयः, <strong>तान् पुरुषस्य</strong> वासुदेवस्य <strong>आवयवेषु</strong> चक्षुर्-आदिषु <strong>अभ्यध्यायत्</strong>, न तु तत्-पृथक्त्वेनेत्य् अन्वयः ।</p>
<p>अपूर्वे पक्ष-द्वयं मीमांसकानाम् । तद् इदानीम् एव सूक्ष्मत्वेनोत्पन्नं फलम् एवापूर्वं, कालान्तरे फलोत्पादिका कर्म-शक्तिर् वेति । तद् उक्तम्—</p>
<blockquote>
<p>यागाद् एव फलं तद् धि शक्ति-द्वारेण सिध्यति ।<br>
सूक्ष्म-शक्त्य्-आत्मकं वापि फलम् एवोपजायते ॥ [तन्त्र-वार्त्तिका २.१.५]इति ।</p>
</blockquote>
<p>तद् एतद् आह—<strong>क्रिया-फलं धर्माख्यम्</strong>इति च ।</p>
<p>ननु यद्य् अङ्गं देवता कर्म प्रधानम् इति मतं, तर्हि कर्तृ-निष्ठम् अपूर्वं स्यात् । तद् उक्तम्—</p>
<blockquote>
<p>कर्मभ्यः प्राग्-अयोग्यस्य कर्मणः पुरुषस्य वा ।<br>
योग्यता शास्त्र-गम्या या परा सापूर्वम् इष्यते ॥ [तन्त्र-वार्त्तिका २.१.५]इति ।</p>
</blockquote>
<p>अथ देवता-प्रधानं कर्म तु देवताराधनार्थं, तदा देवता-प्रसाद-रूपत्वाद् अपूर्वस्य देवताश्रयत्वम् एव युक्तं । कर्मभ्यः प्राग्-अयोग्यस्य प्रोक्षणाद्य्-अपूर्वस्येव<sup id="fnref:229"><a href="#fn:229" class="footnote-ref" role="doc-noteref">229</a></sup> व्रीह्य्-आद्य्-आश्रयत्वम् । कुतो वासुदेवाश्रयम् अपूर्वं भावयति ?</p>
<p>उच्यते—यदि कर्तृ-निष्ठम् अपूर्वं स्यात्, तर्हि वासुदेवस्यान्तर्यामिणः प्रवर्तकत्वेन मुख्य-कर्तृत्वात् तद्-आश्रयम् एवापूर्वं, न तु तत्-प्रयोज्य-यजमानाश्रयं, &ldquo;शास्त्र-फलं प्रयोक्तरि&rdquo; इति न्यायात् । अन्यथा ऋत्विजाम् अप्य् अपूर्वाश्रयत्व-प्रसङ्गात् । तद् एतद् आह—<strong>साक्षात्-कर्तरि</strong> इति ।</p>
<p>देवताश्रयत्वेऽपि वासुदेवाश्रयत्वम् एवेत्य् आह—<strong>पर-देवतायाम्</strong> इति । पर-देवतात्वे हेतुः—<strong>सर्व-देवता-लिङ्गानां</strong> तत्-तद्-देवता-प्रकाशकानां <strong>मन्त्राणां</strong> ये<strong>अर्था</strong> इन्द्रादि-देवतास् तेषां <strong>नियामकतया</strong> तस्यैव प्रसादनीयत्वात् फल-दातृत्वाच् च युक्तम् एवापूर्वाश्रयत्वम्<sup id="fnref:230"><a href="#fn:230" class="footnote-ref" role="doc-noteref">230</a></sup> इत्य् अर्थः । एवं भावनम् एव <strong>आत्मनो नैपुण्यं</strong> कौशलं, तेन <strong>मृदिताः</strong> क्षीणाः <strong>कषाया</strong> रागादयो यस्य । <strong>अध्वर्युभिर्</strong> इति बहु-वचनं नाना-कर्माभिप्रायेण ॥इत्य् एषा ।</p>
<p>अत्र विष्णोर् अङ्गित्वे प्राप्ते यज्ञाङ्गत्वेन तद्-भजनं च दोष इति लभ्यते । अत्र पाद्मोत्तर-खण्डे यथा—</p>
<blockquote>
<p>उद्दिश्य देवता एव जुहोति च ददाति च ।<br>
स पाषण्डीति विज्ञेयः स्वतन्त्रो वापि कर्मसु ॥ [प।पु। ६.२३५.८] इति ।</p>
</blockquote>
<p>पाषण्डत्वम् अत्र वैष्णव-मार्गाद् भ्रष्टत्वम् इत्य् अर्थः । श्री-गीतासु—</p>
<blockquote>
<p>येऽप्य् अन्य-देवता-भक्ता यजन्ते श्रद्धयान्विताः ।<br>
तेऽपि माम् एव कौन्तेय यजन्त्य् अविधि-पूर्वकम् ॥<br>
अहं हि सर्व-यज्ञानां भोक्ता च प्रभुर् एव च ।<br>
न तु माम् अभिजानन्ति तत्त्वेनातश् च्यवन्ति ते ॥ [गीता ९.२३-२४] इति ।</p>
</blockquote>
<p>अतो वास्तव-विचारे सर्व एव वेद-मार्गाः श्री-भगवत्य् एव पर्यवस्यन्तीत्य् अभिप्रेत्योक्तं श्रीमद्-अक्रूरेण—</p>
<blockquote>
<p>सर्व एव यजन्ति त्वां सर्व-देव-मयेश्वरम् ।<br>
येऽप्य् अन्य-देवता-भक्ता यद्य् अप्य् अन्य-धियः प्रभो ॥<br>
यथाद्रि-प्रभवा नद्यः पर्जन्यापूरिताः विभो ।<br>
विशन्ति सर्वतः सिन्धुं तद्वत् त्वां गतयोऽन्ततः ॥ [भा।पु। १०.४०.९-१०] इति ।</p>
</blockquote>
<p><strong>गतयो</strong> मार्गाः । <strong>अन्ततो</strong> विचार-पर्यवसानेन ।</p>
<p>[२२३]</p>
<p>अथ द्वितीयं गद्यम्—</p>
<blockquote>
<p><strong>एवं कर्म-विशुद्ध्या विशुद्ध-सत्त्वस्यान्तर्-हृदयाकाश-शरीरे ब्रह्मणि भगवति वासुदेवे महा-पुरुष-रूपोपलक्षणे श्रीवत्स-कौस्तुभ-वन-मालारि-दर-गदादिभिर् उपलक्षिते निज-पुरुष-हृल्-लिखितेनात्मनि पुरुष-रूपेण विरोचमान उच्चैस्तरां भक्तिर् अनुदिनम् एधमान-रयाजायत ॥</strong>[भा।पु। ५.७.७] इति ।</p>
</blockquote>
<p><strong>एवं</strong> पूर्वोक्त-प्रकारेण <strong>कर्म-विशुद्ध्या विशुद्ध-सत्त्वस्य भक्तिः</strong> स-श्रद्ध-श्रवण-कीर्तनादि-लक्षणा <strong>अजायत</strong> इत्य् अन्वयः । क्वचिद्<strong>भगवति<sup id="fnref:231"><a href="#fn:231" class="footnote-ref" role="doc-noteref">231</a></sup> वासुदेवे</strong> पूर्ण-स्वरूप-भगाभ्यां सर्व-निवासेन च तत्-तन्-नाम्ना प्रसिद्धे, <strong>अन्तर्-हृदये</strong> य <strong>आकाशः</strong>, स एव <strong>शरीरं</strong> स्वस्यैवाविर्भाव-विशेषाधिष्ठानं यस्य तस्मिन्न् अन्तर्यामिणि परमात्माख्ये, <strong>ब्रह्मणि</strong> निर्विशेषाविर्भावात् तद्-आख्ये च ।</p>
<p>भगवतो निराकारत्वं वारयति—महा-पुरुषस्य यद् रूपं शास्त्रे श्रूयते तद् रूपं लक्ष्यते दृश्यते यत्र तस्मिन् । किं च, श्रीवत्सादिभिर् अपि चिह्निते<sup id="fnref:232"><a href="#fn:232" class="footnote-ref" role="doc-noteref">232</a></sup> । <strong>एधमान-रया</strong> वर्धमान-प्रकर्षा ॥</p>
<p>॥ ५.७ ॥ श्री-शुकः ॥ २२३ ॥</p>
<p>[२२४]</p>
<p>तद् एतत् कर्मार्पणं द्विविधम्—भगवत्-प्रीणन-रूपं, तस्मिंस् तत्-त्याग-रूपं चेति। यथोक्तं कौर्मे—</p>
<blockquote>
<p>प्रीणातु भगवान् ईशः कर्मणानेन शाश्वतः ।<br>
करोति सततं बुद्ध्या ब्रह्मार्पणम् इदं परम् ॥<br>
यद् वा फलानां सन्न्यासं प्रकुर्यात् परमेश्वरे ।<br>
कर्मणाम् एतद् अप्य् आहुर् ब्रह्मार्पणम् अनुत्तमम् ॥ इति ।</p>
</blockquote>
<p>अत्र निमित्तानि च त्रीणि—कामना, नैष्कर्म्यं, भक्ति-मात्रं चेति । निष्कामत्वं तु केवलं न सम्भवति, यद् यद् धि कुरुते जन्तुस् तत् तत् कामस्य चेष्टितम् [मनु २.४]इत्य्<sup id="fnref:233"><a href="#fn:233" class="footnote-ref" role="doc-noteref">233</a></sup> उक्तेः । अत्र कामना-नैष्कर्म्ययोः प्रायः कर्म-त्यागः । प्रीणनं तु तद्-आभास एव, स्वार्थ-परत्वात् । भक्तौ पुनः प्रीणनम् एव, भक्तेस् तु तद्-एक-जीवनत्वात् ।</p>
<p>कामना-प्राप्तिर् यथा—क्लेश-भूर्य्-अल्प-साराणि[भा।पु। ८.५.४७] इत्य्-आदि । यथा चाङ्गस्य राज्ञः पुरुषार्थके<sup id="fnref:234"><a href="#fn:234" class="footnote-ref" role="doc-noteref">234</a></sup> यज्ञे ।  \</p>
<blockquote>
<p><br>
नैष्कर्म्य-प्राप्तिश् च—</p>
</blockquote>
<blockquote>
<p>वेदोक्तम् एव कुर्वाणो निःसङ्गोऽर्पितम् ईश्वरे ।<br>
नैष्कर्म्यां लभते सिद्धिं [भा।पु। ११.३.४७] इत्य् अत्र ।</p>
</blockquote>
<p>अथ भक्ति-प्राप्तिश् च—एवं कर्म-विशुद्ध्या [भा।पु। ५.७.७] इत्य्-आदि-गद्ये दर्शितैव ।</p>
<blockquote>
<p>यद् अत्र क्रियते कर्म भगवत्-परितोषणम् ।<br>
ज्ञानं यत् तद् अधीनं हि भक्ति-योग-समन्वितम् ॥ [भा।पु। १.५.३५] इत्य् अत्र च ।</p>
</blockquote>
<p>भक्ति-योग-सहचरत्वाज् ज्ञानम् अत्र भगवज्-ज्ञानम् । परम-भक्तास् तु भगवत्-परितोषणं प्रीणनम् एव प्रार्थयन्ते—</p>
<blockquote>
<p><strong>यन् नः स्वधीतं गुरवः प्रसादिता</strong><br>
<strong>विप्राश् च वृद्धाश् च सदानुवृत्त्या ।</strong><br>
<strong>आर्या नताः सुहृदो भ्रातरश् च</strong><br>
<strong>सर्वाणि भूतान्य् अनसूययैव ॥</strong> [भा।पु। ४.३०.३९]<br>
<strong>यन् नः सुतप्तं तप एतद् ईश</strong><br>
<strong>निरन्धसां कालम् अदभ्रम् अप्सु ।</strong><br>
<strong>सर्वं तद् एतत् पुरुषस्य भूम्नो</strong><br>
<strong>वृणीमहे ते परितोषणाय ॥</strong> [भा।पु। ४.३०.४०]</p>
</blockquote>
<p><strong>अदभ्रं</strong> बहु-कालं <strong>ते</strong> तव <strong>परितोषणाय</strong>भवत्व् इति <strong>वृणीमहे</strong> ॥</p>
<p>॥ ४.३० ॥ प्रचेतसः श्रीमद्-अष्टभुजं पुरुषम् ॥ २२४ ॥</p>
<p>[२२५]</p>
<p>तद् एवम् आरोप-सिद्धा दर्शिता । अथ सङ्ग-सिद्धोदाहरण-प्राप्ता मिश्रा भक्तिर् दर्श्यते<sup id="fnref:235"><a href="#fn:235" class="footnote-ref" role="doc-noteref">235</a></sup> । स्वरूप-सिद्धासङ्गेन ह्य् अन्येषाम् अपि भक्तित्वं दर्शितम् । तत्र भागवतान् धर्मान् [भा।पु। ११.३.२४] इत्य्-आदि-श्री-प्रबुद्ध-वाक्य-प्रकरणे सर्वासङ्ग-दया-मैत्र्य्-आदीनाम् अपि भागवत-धर्मत्वाभिधानात् ।</p>
<p>तत्र कर्म-मिश्रा त्रिविधा सम्भवति—स-कामा, कैवल्य-कामा, भक्ति-मात्र-कामा च । यद्यपि काम-कैवल्ये अपि—</p>
<blockquote>
<p>या वै साधन-सम्पत्तिः पुरुषार्थ-चतुष्टये ।<br>
तया विना तद् आप्नोति नरो नारायणाश्रयः ॥</p>
</blockquote>
<p>इत्य् उक्तेः केवलयैव भक्त्या सम्भवतः, तथापि तत्-तद्-वासनानुसारेण तत्र तत्र रुचिर् जायते । इत्य् एवं तत्-तद्-अर्थं तन्-मिश्रता तु जायत इत्य् अवगन्तव्यम् ।</p>
<p>ततः स-कामा प्रायः कर्म-मिश्रैव । तत्र कर्म-शब्देन धर्म एव गृह्यते । तल्-लक्षणं च यम-दूतैः सामान्यत उक्तं, वेद-प्रणिहितो धर्मः [भा।पु। ६.२.३६] इति । _वेदो_ऽत्र त्रैगुण्य-विषयः, त्रैगुण्य-विषया वेदाः [गीता २.४५] इति श्री-गीतोक्तेः । तत्-प्रवर्तन-मात्रत्वेन सिद्धः, न तु भक्तिवद् अज्ञानेनापीत्य् अर्थः । श्री-गीतास्व् एवान्यत्र तस्य कर्म-संज्ञितत्वं चोक्तं—भूत-भावोद्भव-करो विसर्गः कर्म-संज्ञितः [गीता ८.३] इति । <em>विसर्गो</em> देवतोद्देशेन द्रव्य-त्यागः । तद्-उपलक्षितः सर्वोऽपि धर्मः <em>कर्म-संज्ञित</em> इत्य् अर्थः । स च <em>भूतानां</em> प्राणिनां ये <em>भावा</em> वासनाः, तेषाम् <em>उद्भव-कर</em> इति विशेषणाद् भगवद्-भक्तिर् व्यावृत्ता ।</p>
<p>अथ भक्ति-सङ्गाय धर्मस्य वैशिष्ट्यं चैकादशे श्री-भगवतोक्तं—धर्मो मद्-भक्ति-कृत् प्रोक्तः [भा।पु। ११.१९.२५] इति । भगवद्-अर्पणेन भक्ति-परिकरीकृतत्वेन च <em>भक्ति-कृत्त्वम्</em> उच्यते । तद् एवम् ईदृशेन कर्मणा मिश्रा स-कामा भक्तिर् यथा—</p>
<blockquote>
<p><strong>प्रजाः सृजेति भगवान् कर्दमो ब्रह्मणोदितः ।</strong><br>
<strong>सरस्वत्यां तपस् तेपे सहस्राणां समा दश ॥</strong><br>
<strong>ततः समाधि-युक्तेन क्रिया-योगेन कर्दमः ।</strong><br>
<strong>सम्प्रपेदे हरिं भक्त्या प्रपन्न-वरदाशुषम् ॥</strong> [भा।पु। ३.२१.६-७]</p>
</blockquote>
<p>अत्र तद्-दर्शन-जात-भगवद्-अश्रु-पात-लिङ्गेन निष्कामस्याप्य् अस्य ब्रह्मादेश-गौरवेणैव कामना ज्ञेया ॥</p>
<p>॥ ३.२१ ॥ श्री-मैत्रेयो विदुरम् ॥ २२५ ॥</p>
<p>[२२६]</p>
<p>अथ कैवल्य-कामा । क्वचित् कर्म-ज्ञान-मिश्रा, क्वचिद् ज्ञान-मिश्रा च । तत्र ज्ञानं, ज्ञानं चैकात्म्य-दर्शनम् [भा।पु। ११.१९.२५]इति दर्शितम् । तदीय-श्रवणादीनां<sup id="fnref:236"><a href="#fn:236" class="footnote-ref" role="doc-noteref">236</a></sup> वैराग्य-योग-साङ्ख्यानां च तद्-अङ्गत्वात्<sup id="fnref:237"><a href="#fn:237" class="footnote-ref" role="doc-noteref">237</a></sup> तद्-अन्तः-पातः ।</p>
<p>अथ कर्म-ज्ञान-मिश्रा, यथा—</p>
<blockquote>
<p><strong>अनिमित्त-निमित्तेन स्व-धर्मेणामलात्मना ।</strong><br>
<strong>तीव्रया मयि भक्त्या च श्रुत-सम्भृतया चिरम् ॥</strong><br>
<strong>ज्ञानेन दृष्ट-तत्त्वेन वैराग्येण बलीयसा ।</strong><br>
<strong>तपो-युक्तेन योगेन तीव्रेणात्म-समाधिना ॥</strong><br>
<strong>प्रकृतिः पुरुषस्येह दह्यमाना त्व् अहर्-निशम् ।</strong><br>
<strong>तिरो-भवित्री शनकैर् अग्नेर् योनिर् इवारणिः ॥</strong> [भा।पु। ३.२७.२१-२३]</p>
</blockquote>
<p><strong>निमित्तं</strong> फलं, तन् ननिमित्तं<sup id="fnref:238"><a href="#fn:238" class="footnote-ref" role="doc-noteref">238</a></sup> प्रवर्तकं, यस्मिन् तेन निष्कामेन । <strong>अमलात्मना</strong> निर्मलेन मनसा<sup id="fnref:239"><a href="#fn:239" class="footnote-ref" role="doc-noteref">239</a></sup> । <strong>ज्ञानेन</strong> शास्त्रोत्थेन । <strong>योगो</strong> जीवात्म-परमात्मनोर् ध्यानं, योगः सन्नहनोपाय-ध्यान-सङ्गति-युक्तिषु इति नानार्थ-वर्गात् । ध्यानम् एव ध्यातृ-ध्येय-विवेक-रहितं समाधिः । अत्र सर्वासाम् एव सिद्धीनां मूलं तच्-चरणार्चनम् [भा।पु। १०.८१.१६] इत्य् उक्त्या भक्तेर् अङ्गित्वेऽपि अङ्गवन् निर्देशः, तेषां तत्र साधनान्तर-सामान्य-दृष्टिर् इत्य् अभिप्रायेण । अत एव तेषां मोक्ष-मात्र-फलम् इति ॥</p>
<p>॥ ३.२७ ॥ श्री-कपिल-देवः ॥ २२६ ॥</p>
<p>[२२७]</p>
<p>ज्ञान-मिश्राम् आह—</p>
<blockquote>
<p><strong>विविक्त-क्षेम-शरणो मद्-भाव-विमलाशयः ।</strong><br>
<strong>आत्मानं चिन्तयेद् एकम् अभेदेन मया मुनिः ॥</strong> [भा।पु। ११.१८.२१]</p>
</blockquote>
<p><strong>भावो</strong> भावना ॥</p>
<p>॥ ११.१८ ॥ श्री-भगवान् ॥ २२७ ॥</p>
<p>[२२८]</p>
<p>तद् एवं कैवल्य-कामायां ज्ञान-मिश्रोक्ता । अथ भक्ति-मात्र-कामायां कर्म-मिश्रा, यथा—</p>
<blockquote>
<p><strong>श्रद्धामृत-कथायां मे शश्वन् मद्-अनुकीर्तनम् ।</strong><br>
<strong>परिनिष्ठा च पूजायां स्तुतिभिः स्तवनं मम ॥</strong> [भा। ११.१९.२०] इत्य्-आदि ।<br>
<strong>मद्-अर्थेऽर्थ-परित्यागो भोगस्य च सुखस्य च ।</strong><br>
<strong>इष्टं दत्तं हुतं जप्तं मद्-अर्थं यद् व्रतं तपः ॥</strong><br>
<strong>एवं धर्मैर् मनुष्याणाम् उद्धवात्म-निवेदिनाम् ।</strong><br>
<strong>मयि सञ्जायते भक्तिः कोऽन्योऽर्थोऽस्यावशिष्यते ॥</strong> [भा।पु। ११.१९.२३-२४] इत्य् अन्तम् ।</p>
</blockquote>
<p><strong>मद्-अर्थे</strong> मद्-भजनार्थं तद्-विरोधितोऽ<strong>र्थस्य परित्यागः</strong> । <strong>भोगस्य</strong> तत्-साधनस्य चन्दनादेः । <strong>सुखस्य</strong> पुत्रोपलालनादेः । <strong>इष्टादि</strong>वैदिकं यत् कर्म, तद् अपि <strong>मद्-अर्थं</strong> कृतं भक्तेः कारणम् इत्य् अर्थः । <strong>धर्मैर्</strong> भागवताभिधैः । <strong>एवं</strong> काय-वाङ्-मनोभिस् तद्-अर्थ-मात्र-चेष्टावत्त्वेनानुष्ठितैर् भगवद्-धर्मैर् <strong>आत्म-निवेदिनाम्</strong> । यस्यास्ति भक्तिर् भगवत्य् अकिञ्चना [भा।पु। ५.१८.१२] इत्य्-आदि-न्यायेनास्य भक्ति-मात्र-कामस्य <strong>अन्यः कोऽर्थः</strong> साधन-रूपः साध्य-रूपो वावशिष्यते ? सर्वोऽसाव् अनादृतोऽपि तद्-आश्रितो भवतीत्य् अर्थः ॥</p>
<p>॥ ११.१९ ॥ श्री-भगवान् ॥ २२८ ॥</p>
<p>[२२९]</p>
<p>कर्म-ज्ञान-मिश्रा, यथा—</p>
<blockquote>
<p><strong>निषेवितेनानिमित्तेन स्व-धर्मेण महीयसा ।</strong><br>
<strong>क्रिया-योगेन शस्तेन नातिहिंस्रेण नित्यशः ॥</strong><br>
<strong>मद्-धिष्ण्य-दर्शन-स्पर्श-पूजा-स्तुत्य्-अभिवन्दनैः ।</strong><br>
<strong>भूतेषु मद्-भावनया सत्त्वेनासङ्गमेन च ॥</strong><br>
<strong>महतां बहु-मानेन दीनानाम् अनुकम्पया ।</strong><br>
<strong>मैत्र्या चैवात्म-तुल्येषु यमेन नियमेन च ॥</strong><br>
<strong>आध्यात्मिकानुश्रवणान् नाम-सङ्कीर्तनाच् च मे ।</strong><br>
<strong>आर्जवेनार्य-सङ्गेन निरहङ्क्रियया तथा ॥</strong><br>
<strong>मद्-धर्मणो गुणैर् एतैः परिसंशुद्ध आशयः ।</strong><br>
<strong>पुरुषस्याञ्जसाभ्येति श्रुत-मात्र-गुणं हि माम् ॥</strong> [भा।पु। ३.२९.१५-१९]</p>
</blockquote>
<p><strong>निषेवितेन</strong> सम्यग् अनुष्ठितेन । <strong>अनिमित्तेन</strong> च निष्कामेन । <strong>स्व-धर्मेण</strong> नित्य-नैमित्तिकेन । <strong>महीयसा</strong> श्रद्धादि-युक्तेन । <strong>क्रिया-योगेन</strong> पञ्चरात्राद्य्-उक्त-वैष्णवानुष्ठानेन । <strong>शस्तेन</strong> उत्तम-देश-कालादि-मता निष्कामेन च । <strong>नातिहिंस्रेण</strong> अतिहिंसा-रहितेन । <strong>अति</strong>-शब्दः प्राणादि-पीडा-परित्याग-फल-पत्रादि-जीवावयव-स्वीकारार्थः । <strong>मद्-धिष्ण्यं</strong> मद्-अर्चादि<sup id="fnref:240"><a href="#fn:240" class="footnote-ref" role="doc-noteref">240</a></sup> । भूतेष्व् अन्तर्यामित्वेन <strong>मद्-भावनया</strong> । <strong>सत्त्वेन</strong> धैर्येण । <strong>असङ्गमेन</strong> वैराग्येण च । अहिंसा-सत्यास्तेय-ब्रह्मचर्यापरिग्रहा <strong>यमाः</strong>[यो।सू। २.३०] । शौच-सन्तोष-तपः-स्वाध्यायेश्वर-प्रणिधानानि <strong>नियमाः</strong> [यो।सू। २.३२]। <strong>आध्यात्मिकम्</strong>आत्मानम् आत्म-विवेक-शास्त्रम् । <strong>निरहङ्क्रियया</strong> गर्व-राहित्येन । <strong>मद्-धर्मणो</strong> मद्-धर्मानुष्ठातुः पुरुषस्य <strong>आशयश्</strong> चित्तम् । <strong>श्रुत-मात्र-गुणं माम् अञ्जसाभ्येति,</strong> मद्-गुण-श्रुति-मात्रेण मयि [भा।पु। ३.२९.११] इत्य्-आद्य्-उक्त-लक्षणां ध्रुवानुस्मृतिं प्राप्नोतीत्य् अर्थः । अत्राध्यात्मिक-श्रवणादिना ज्ञानाङ्गेन ज्ञान-मिश्रत्वम् अपि ॥</p>
<p>॥ ३.२९ ॥ श्री-कपिल-देवः ॥ २२९ ॥</p>
<p>[२३०]</p>
<p>अथ ज्ञान-मिश्रा—</p>
<blockquote>
<p><strong>दृष्ट-श्रुताभिर् मात्राभिर् निर्मुक्तः स्वेन तेजसा ।</strong><br>
<strong>ज्ञान-विज्ञान-सन्तृप्तो मद्-भक्तः पुरुषो भवेत् ॥</strong> [भा।पु। ६.१६.६२]</p>
</blockquote>
<p><strong>दृष्ट-</strong> इति ऐहिकामुष्मिक-विषयैः । <strong>स्वेन तेजसा</strong> विवेक-बलेन ॥</p>
<p>॥ ६.१६ ॥ श्री-सङ्कर्षणश् चित्रकेतुम् ॥ २३० ॥</p>
<p>[२३१]</p>
<p>अथ केवल-स्वरूप-सिद्धोदाह्रियते । तत्र स-कामा कैवल्य-कामा चोपासक-सङ्कल्प-गुणैस् तत्-तद्-गुणत्वेनोपचर्यते । ततः स-कामा द्विविधा—तामसी राजसी च । पूर्वा यथा—</p>
<blockquote>
<p><strong>अभिसन्धाय यो हिंसां दम्भं मात्सर्यम् एव वा ।</strong><br>
<strong>संरम्भी भिन्न-दृग् भावं मयि कुर्यात् स तामसः ॥</strong> [भा।पु। ३.२९.८]</p>
</blockquote>
<p><strong>अभिसन्धाय</strong> सङ्कल्प्य । <strong>संरम्भी</strong> स-क्रोधः । <strong>भिन्न-दृक्</strong> स्वस्मिन्न् इव सर्वत्र यत्र सुखं दुःखं च तत्-तद्-अवेत्ता निरनुकम्प इत्य् अर्थः ॥</p>
<p>[२३२]</p>
<p>उत्तरा यथा—</p>
<blockquote>
<p><strong>विषयान् अभिसन्धाय यश ऐश्वर्यम् एव वा ।</strong><br>
<strong>अर्चादाव् अर्चयेद् यो मां पृथग्-भावः स राजसः ॥</strong> [भा।पु। ३.२९.९]</p>
</blockquote>
<p><strong>पृथक्</strong> मत्तोऽन्यत्र विषयादिष्व् एव <strong>भावः</strong> स्पृहा यस्य, न तु मयीति राजसत्व-हेतुता दर्शिता ॥</p>
<p>[२३३]</p>
<p>अथ कैवल्य-कामा सात्त्विक्य् एव । सा यथा—</p>
<blockquote>
<p><strong>कर्म-निर्हारम् उद्दिश्य परस्मिन् वा तद्-अर्पणम् ।</strong><br>
<strong>यजेद् यष्टव्यम् इति वा पृथग्-भावः स सात्त्विकः ॥</strong> [भा।पु। ३.२९.१०]</p>
</blockquote>
<p><strong>कर्म-निर्हारं</strong> मोक्षम् <strong>उद्दिश्यपरस्मिन्</strong> परमेश्वरे यो <strong>वा</strong> कर्मार्पणं कुरुते, यो वा <strong>यष्टव्यं</strong> सर्वेषां नित्य-विधि-प्राप्तत्वेनावश्यम् एव तत्-पूजनं कर्तव्यम् इति बुद्ध्या, न तु भक्ति-तत्त्व-ज्ञानेन, यो <strong>यजेत्</strong> परमेश्वरं पूजयति, अत एव पूर्ववत् <strong>पृथग्-भावो</strong> भक्तेः पृथङ् मोक्षम् एव पुरुषार्थत्वेन भावयन्, <strong>स सात्त्विक</strong> उच्यते । उत्तरस्या अपि तात्पर्यं कर्म-निर्हार एव भवेद् इति । उक्तं च—सात्त्विकः कारकोऽसङ्गी [भा।पु। ११.२५.२५] इति, कैवल्यं सात्त्विकं ज्ञानम् [भा।पु। ११.२५.२३] इति, सात्त्विकं सुखम् आत्मोत्थम् [भा।पु। ११.२५.२८] इति च तत्-साधन-साध्ययोः सगुणत्वम् । अत्रत्योदाहरणं <strong>यजेद्</strong> इत्य् उत्तरार्धम् एव ॥</p>
<p>[२३४]</p>
<p>अथ यस्या एवोत्कर्ष-ज्ञानार्थम् एते भक्ति-भेदा निरूपिताः, सा भक्ति-मात्र-कामत्वान् निष्कामा निर्गुणा केवला स्वरूप-सिद्धा निरूप्यते । इयम् एवाकिञ्चनाख्यत्वेन सर्वोर्ध्वं पूर्वम् अप्य् अभिहिता । ताम् आह—</p>
<blockquote>
<p><strong>मद्-गुण-श्रुति-मात्रेण मयि सर्व-गुहाशये ।</strong><br>
<strong>मनो-गतिर् अविच्छिन्ना यथा गङ्गाम्भसोऽम्बुधौ ॥</strong><br>
<strong>लक्षणं भक्ति-योगस्य निर्गुणस्य ह्य् उदाहृतम् ।</strong><br>
<strong>अहैतुक्य् अव्यवहिता या भक्तिः पुरुषोत्तमे ॥</strong><br>
<strong>सालोक्य-सार्ष्टि-सामीप्य- सारूप्यैकत्वम् अप्य् उत ।</strong><br>
<strong>दीयमानं न गृह्णन्ति विना मत्-सेवनं जनाः ॥</strong><br>
<strong>स एव भक्ति-योगाख्य आत्यन्तिक उदाहृतः ।</strong><br>
<strong>येनातिव्रज्य त्रि-गुणं मद्-भावायोपपद्यते ॥</strong> [भा।पु। ३.२९.११-१५]</p>
</blockquote>
<p><strong>मद्-गुण-श्रुति-मात्रेण,</strong> न तु तत्रोद्देश्यान्तर-सिद्ध्य्-अभिप्रायेण । प्राकृत-गुण-मय-करणानां <strong>सर्वेषांगुहा</strong> करणागोचर-पदवी, तस्यां <strong>शेते</strong> गुह्यतया निश्चलतया च तिष्ठति यः, तस्मिन् <strong>मयिअविच्छिन्ना</strong> विषयान्तरेण विच्छेत्तुम् अशक्या या <strong>मनो-गतिः</strong>, <strong>सा</strong> ।</p>
<p>अविच्छिन्नत्वे दृष्टान्तः—यथेति । गतिर् इति पूर्वस्माद् आकृष्यते<sup id="fnref:241"><a href="#fn:241" class="footnote-ref" role="doc-noteref">241</a></sup> नित्यापेक्षात्वात्<sup id="fnref:242"><a href="#fn:242" class="footnote-ref" role="doc-noteref">242</a></sup> छान्दसत्वात्।<sup id="fnref:243"><a href="#fn:243" class="footnote-ref" role="doc-noteref">243</a></sup> <strong>लक्षणं</strong> स्वरूपम् ।</p>
<p>ननु तस्या गुण-श्रुतेः का वार्ता, उद्देश्यान्तराभावेन मनो-गतित्वाभावेन च द्विधापि निर्देष्टुम् अशक्त्यत्वात् ? तत्राह—<strong>अहैतुकी,</strong> फलानुसन्धान-रहिता । <strong>अव्यवहिता</strong> स्वरूप-सिद्धत्वेन साक्षाद्-रूपा, न त्व् आरोप-सिद्धत्वेन व्यवधानात्मिका । तादृशी <strong>या भक्तिः</strong> श्रोत्रादिना सेवन-मात्रं, सा च तस्य स्वरूपम् इत्य् अर्थः । <strong>मात्र</strong>-पदेनाविच्छिन्नेत्य् अनेन च मनो-गतेर् अहैतुकीत्वादि-सिद्धेः पृथग्-योजनानर्हत्वात् । सात्त्विकः कारकोऽसङ्गी [भा।पु। ११.२५.२५] इत्य्-आदिषु, निर्गुणो मद्-अपाश्रयः [भा।पु। ११.२५.२५] इत्य्-आदिभिस् तद्-आश्रय-क्रियादीनां निर्गुणत्व-स्थापनात्—</p>
<blockquote>
<p>मां भजन्ति गुणाः सर्वे निर्गुणं निरपेक्षकम् ।<br>
सुहृदं सर्व-भूतानां<sup id="fnref:244"><a href="#fn:244" class="footnote-ref" role="doc-noteref">244</a></sup> साम्यासङ्गादयोऽगुणाः ॥ [भा।पु। ११.१३.४०]</p>
</blockquote>
<p>इत्य् अत्र तद्-गुणानाम् अप्य् अप्राकृतत्व-श्रवणाद् अहैतुकीत्वम् एव विशेषतो दर्शयति—<strong>जना</strong> मदीयाः । <strong>सालोक्यादिकम् अप्य् उत,</strong> अपि <strong>दीयमानम्</strong> अपि <strong>न गृह्णन्ति । मत्-सेवनं विने</strong>ति गृह्णन्ति चेत्, तर्हि मत्-सेवनार्थम् एव गृह्णन्ति, न तु तद्-अर्थम् एवेत्य् अर्थः । <strong>सार्ष्टिः</strong> समानैश्वर्यम् । <strong>एकत्वं</strong> भगवत्-सायुज्यं ब्रह्म-सायुज्यं च । अनयोस् तल्-लीनात्मकत्वेन तत्-सेवनार्थत्वाभावाद् अग्रहणावश्यकत्वम् एवेति भावः । तस्मात् स एव निर्गुण-भक्ति-योगाख्य आत्यन्तिकः, स एव चात्यन्तिक-फलतया भवतीत्य् अपवर्ग इत्य् अर्थः, नात्यन्तिकं विगणयन्ति [भा।पु। ३.१५.४८] इत्य्-आदेः, आत्यन्तिक-प्रलयतया तत्-प्रसिद्धेश् च ।</p>
<p>ननु गुण-त्रयात्यय-पूर्वक-भगवत्-साक्षात्कार एवापवर्ग इति चेत्, तस्यापि तादृश-धर्मत्वं स्वतः सिद्धम् एवेत्य् आह—येनेति । <strong>येन</strong> कदाचिद् अप्य् अपरित्याज्येन मम <strong>भावाय</strong> विद्यमानतायै साक्षात्कारायेत्य् अर्थः । <strong>उपपद्यते</strong> समर्थो भवति । यथोक्तं पञ्चमे, यथा वर्ण-विधानम् अपवर्गश् च भवति [भा।पु। ५.१९.१९], योऽसौ भगवति [भा।पु। ५.१९.२०] इत्य्-आदिकम्, अनन्य-निमित्त-भक्ति-योग-लक्षणो नाना-गति-निमित्ताविद्या-ग्रन्थि-रन्धन-द्वारेण [भा।पु। ५.१९.२०] इत्य् अन्तम् ।</p>
<p>अतो निर्गुणापि बहुधैवावगन्तव्या । एवम् एवोक्तम् एतत्-प्रकरणारम्भे—</p>
<blockquote>
<p>भक्ति-योगो बहु-विधो मार्गैर् भाविनि<sup id="fnref:245"><a href="#fn:245" class="footnote-ref" role="doc-noteref">245</a></sup> भाव्यते ।<br>
स्वभाव-गुण-मार्गेण पुंसां भावो विभिद्यते ॥ [भा।पु। ३.२९.७] इति ।</p>
</blockquote>
<p><strong>मार्गैः</strong> प्रकार-विशेषैः । अतः स्वस्य भक्ति-योगस्यैव <strong>मार्गेण</strong> वृत्ति-भेदेन श्रवणादिना भावस्याभिमानस्य तद्-भेदेन दास्यादिना गुणानां तम-आदीनां च तद्-भेदेन हिंसादिना <strong>पुंसां भावो</strong>ऽभिप्रायो <strong>विभिद्यत</strong> इत्य् अर्थः ।अत्र मुक्ता-फल-टीका च—अयम् आत्यन्तिकः, ततः परं प्रकारान्तराभावात् । अस्यैव भक्ति-योग इत्य् आख्या । अन्वर्थेन भक्ति-शब्दस्यात्रैव मुख्यत्वात् । इतरेषु फल एवानुरागो न तु विष्णौ फल-लाभेन भक्ति-त्यागात् ॥ [मु।फ। ५.१४]इत्य् एषा ।</p>
<p>श्री-गोपाल-तापनी-श्रुतौच—भक्तिर् अस्य भजनम् । तद् इहामुत्रोपाधि-नैरास्येनैवामुष्मिन् मनः-कल्पनम् । एतद् एव च नैष्कर्म्यम् [गो।ता।उ। १.१४] इति ।</p>
<p>शतपथ-श्रुतौ—स होवाच याज्ञवल्क्यस् तत् पुमान् आत्म-हिताय प्रेम्णा हरिं भजेत् इति । <em>प्रेम्णा</em> प्रीति-मात्र-कामनया यद् आत्म-हितं तस्मै इत्य् अर्थः ॥</p>
<p>॥ ३.२९ ॥ श्री-कपिल-देवः ॥ २३१-२३४ ॥</p>
<p>[२३५]</p>
<p>तद् एवं बहुधा साधितैषा<br>
अकिञ्चनात्यन्तिकीत्य्-आदि-संज्ञा भक्तिर् द्विविधा—<br>
वैधी, रागानुगा चेति ।<br>
तत्र वैधी शास्त्रोक्त-विधिना प्रवर्तिता ।<br>
स च विधिर् द्विविधः—<br>
तत्र प्रथमः प्रवृत्ति-हेतुः,<br>
तद् अनुक्रम-कर्तव्याकर्तव्यानां ज्ञान-हेतुश् च ।<br>
प्रथमस् तूदाहृतः—</p>
<blockquote>
<p>तस्माद् एकेन मनसा<br>
भगवान् सात्वतां पतिः ।<br>
श्रोतव्यः कीर्तितव्यश् च<br>
ध्येयः पूज्यश् च नित्यदा ॥<br>
[भा।पु। १.२.१४]</p>
</blockquote>
<p>इत्य्-आदिना ।</p>
<p>द्वितीयश् चार्चन-व्रतादि-गतः । तम् आह—</p>
<blockquote>
<p>माम् एव नैरपेक्ष्येण<br>
भक्ति-योगेन विन्दति ।<br>
भक्ति-योगं स लभत<br>
एवं यः पूजयेत माम् ॥</p>
</blockquote>
<p>[भा।पु। ११.२७.५३]</p>
<p><strong>नैरपेक्ष्येण</strong> अहैतुकेन ।</p>
<p>अहैतुक-भक्ति-योग एव कथं स्यात् ?</p>
<p>तत्राह—<strong>भक्ति-योगम्</strong> इति । एवं—</p>
<blockquote>
<p>यदा स्व-निगमेनोक्तं<br>
द्विजत्वं प्राप्य पूरुषः ।<br>
यथा यजेत मां भक्त्या<br>
श्रद्धया तन् निबोध मे ॥<br>
अर्चायां स्थण्डिलेऽग्नौ<br>
वा सूर्ये वाप्सु हृदि द्विजे ।<br>
द्रव्येण भक्ति-युक्तोऽर्चेत्<br>
स्व-गुरुं माम् अमायया ॥<sup id="fnref:246"><a href="#fn:246" class="footnote-ref" role="doc-noteref">246</a></sup>[भा।पु। ११.२७.८-९]</p>
</blockquote>
<p>इत्य्-आद्य्-उक्त-विधिना ॥</p>
<p>॥ ११.२७ ॥ श्री-भगवान् ॥ २३५ ॥</p>
<p>[२३६]</p>
<p>एवम् एकादशी-जन्माष्टम्य्-आदि-गतोऽपि ज्ञेयः ।</p>
<p>अथ वैधी-भेदाः शरणापत्ति-श्री-गुर्व्-आदि-सत्-सेवा-श्रवण-कीर्तनादयः । एते च प्रत्येकम् अपि द्वि-त्रादयः समुदित्यापि कारणानि भवन्ति, तथा श्रवणात् ।</p>
<p>तत्र प्रथमतः शरणापत्तिः । षड्-वर्गाद्य्-अरि-कृत-संसार-भय-बाध्यमान<sup id="fnref:247"><a href="#fn:247" class="footnote-ref" role="doc-noteref">247</a></sup> एव हि शरणं प्रविशत्य् अनन्य-गतिः । भक्ति-मात्र-कामोऽपि तत्-कृत-भगवद्-वैमुख्य-बाध्यमानः<sup id="fnref:248"><a href="#fn:248" class="footnote-ref" role="doc-noteref">248</a></sup> । अनन्य-गतित्वं च द्विधा दर्श्यते—आश्रयान्तरस्याभाव-कथनेन, नातिप्रज्ञया <sup id="fnref:249"><a href="#fn:249" class="footnote-ref" role="doc-noteref">249</a></sup> कथञ्चिद् आश्रितस्यान्यस्य त्याजनेन च । पूर्वेण यथा—</p>
<blockquote>
<p>मर्त्यो मृत्यु-व्याल-भीतः पलायन्<br>
लोकान् सर्वान् निर्भयं नाध्यगच्छत् ।<br>
त्वत्-पादाब्जं प्राप्य यदृच्छयाद्य<br>
सुस्थः शेते मृत्युर् अस्माद् अपैति ॥ [भा।पु। १०.३.२७] इति ।</p>
</blockquote>
<p>उत्तरेण यथा—</p>
<blockquote>
<p>तस्मात् त्वम् उद्धवोत्सृज्य चोदनां प्रतिचोदनाम् ।<br>
प्रवृत्तिं च निवृत्तिं च श्रोतव्यं श्रुतम् एव च ॥<br>
माम् एकम् एव शरणम् आत्मानं सर्व-देहिनाम् ।<br>
याहि सर्वात्म-भावेन मया स्या ह्य् अकुतो-भयः ॥ [भा।पु। ११.१२.१४-१५] इति ।</p>
</blockquote>
<p><strong>चोदनां</strong> श्रुतिं <strong>प्रतिचोदनां</strong> स्मृतिम् ॥ इति टीका च ।श्री-गीतासु च—सर्व-धर्मान् परित्यज्य [गीता १८.६६] इत्य्-आदि ।</p>
<p>तस्या शरणापत्तेर् लक्षणं वैष्णव-तन्त्रे—</p>
<blockquote>
<p>आनुकूल्यस्य सङ्कल्पः प्रतिकूल्य-विवर्जनम् ।<br>
रक्षिष्यतीति विश्वासो गोप्तृत्वे वरणं तथा ।<br>
आत्म-निक्षेप-कार्पण्ये षड्-विधा शरणागतिः ॥ इति ।</p>
</blockquote>
<p>अङ्गाङ्गि-भेदेन <em>षड्-विधा</em> । तत्र <em>गोप्तृत्वेवरणम्</em> एवाङ्गि शरणागति-शब्देनैकार्थ्यात्, अन्यानि त्व् अङ्गानि तत्-परिकरत्वात् । <em>आनुकूल्य-प्रातिकूल्ये</em> तद्-भक्तादीनां शरणागतस्य भावस्य वा ।</p>
<p><em>रक्षिष्यतीति विश्वासः</em>, क्षेमं विधास्यति स नो भगवांस् त्र्य्-अधीशस् तत्रास्मदीय-विमृशे न कियान् इहार्थः [भा।पु। ३.१६.३७] इत्य्-आदि-प्रकारः ।</p>
<p><em>आत्म-निक्षेपः</em>—केनापि देवेन हृदि स्थितेन यथा नियुक्तोऽस्मि तथा करोमि[गौ।त। ७.२०] इति गौतमीय-तन्त्रोक्त-प्रकारः। यथोक्तं पाद्मोत्तर-खण्डे चाष्टाक्षरस्य नमः-शब्द-व्याख्याने—</p>
<blockquote>
<p>अहङ्कृतिर् म-कारः स्यान् न-कारस् तन्-निषेधकः ।<br>
तस्मात् तु नमसा क्षेत्रि-स्वातन्त्र्यं<sup id="fnref:250"><a href="#fn:250" class="footnote-ref" role="doc-noteref">250</a></sup> प्रतिषिध्यते ॥<br>
भगवत्-परतन्त्रोऽसौ तदायत्तात्म-जीवनः।<sup id="fnref:251"><a href="#fn:251" class="footnote-ref" role="doc-noteref">251</a></sup><br>
तस्मात् स्व-सामर्थ्य-विधिं त्यजेत् सर्वम् अशेषतः ॥<br>
ईश्वरस्य तु सामर्थ्यान् नालभ्यं तस्य विद्यते ।<br>
तस्मिन् न्यस्त-भवः शेते तत्-कर्मैव समाचरेत् ॥ [प।पु। ६.२२६.४१-४६] इति ।</p>
</blockquote>
<p>अत एव ब्रह्म-वैवर्ते—</p>
<blockquote>
<p>अहङ्कार-निवृत्तानां केशवो न हि दूरगः ।<br>
अहङ्कार-युतानां हि मध्ये पर्वत-राशयः ॥इति ।</p>
</blockquote>
<p>अत एव तृतीये ब्रह्म-स्तवे स्वातन्त्र्याभिमानिनः संसारः श्रूयते—</p>
<blockquote>
<p>यावत् पृथक्त्वम् इदम् आत्मन इन्द्रियार्थ-<br>
माया-बलं भगवतो जन ईश पश्येत् ।<br>
तावन् न संसृतिर् असौ प्रतिसङ्क्रमेत<br>
व्यर्थापि दुःख-निवहं वहती क्रियार्था ॥ [भा।पु। ३.९.९] इति ।</p>
</blockquote>
<p><em>कार्पण्यं</em>—</p>
<blockquote>
<p>परम-कारुणिको न भवत्-परः<br>
परम-शोच्यतमो न च मत्-परः [पद्या। ६६]इत्य्-आदि-प्रकारम् ।</p>
</blockquote>
<p><em>गोप्तृत्वे वरणं</em> च, यथा नारसिंहे—</p>
<blockquote>
<p>त्वां प्रपन्नोऽस्मि शरणं देव-देवं जनार्दनम् ।<br>
इति यः शरणं प्राप्तस् तं क्लेशाद् उद्धराम्य् अहम् ॥ इति प्रकारम् ।</p>
</blockquote>
<p>तद् अपि त्रि-प्रकारं कायिकत्वादि-भेदेन, यथोक्तं ब्रह्म-पुराणे—</p>
<blockquote>
<p>कर्मणा मनसा वाचा येऽच्युतं शरणं गताः ।<br>
न समर्थो यमस् तेषां ते मुक्ति-फल-भागिनः ॥ इति ।</p>
</blockquote>
<p>व्याख्यातं श्री-हरि-भक्ति-विलासे—</p>
<blockquote>
<p>तवास्मीति वदन् वाचा तथैव मनसा विदन् ।<br>
तत्-स्थानम् आश्रितस् तन्वा मोदते शरणागतः ॥ [ह।भ।वि। ११.६७७] इति ।</p>
</blockquote>
<p>तद् एवं यस्य सर्वाङ्ग-सम्पन्ना शरणापत्तिः, तस्य झटित्य् एव सम्पूर्ण-फला, अन्येषां तु यथा-सम्पत्ति यथा-क्रमं चेति ज्ञेयम् । ताम् एतां शरणापत्तिं श्लाघते—</p>
<blockquote>
<p><strong>ताप-त्रयेणाभिहतस्य घोरे</strong><br>
<strong>सन्तप्यमानस्य भवाध्वनीश ।</strong><br>
<strong>पश्यामि नान्यच् छरणं तवाङ्घ्रि-</strong><br>
<strong>द्वन्द्वातपत्राद् अमृताभिवर्षात् ॥</strong> [भा।पु। ११.१९.९]</p>
</blockquote>
<p>शरणागतानां सर्व-दुःख-दूरीकरणं निज-माधुरीणां सर्वतो-वर्षं चात्राभिहितम्<sup id="fnref:252"><a href="#fn:252" class="footnote-ref" role="doc-noteref">252</a></sup> ॥</p>
<p>॥ ११.१९ ॥ उद्धवः श्री-भगवन्तम् ॥ २३६ ॥</p>
<p>[२३७]</p>
<p>तद् एवं शरणापत्तिर् विवृता । अस्याश् च पूर्वत्वं, तां विना तदीयत्वासिद्धेः । तत्र यद्यपि शरणापत्त्यैव सर्वं सिध्यति,</p>
<blockquote>
<p>शरणं तं प्रपन्ना ये ध्यान-योग-विवर्जिताः ।<br>
ते वै मृत्युम् अतिक्रम्य यान्ति तद् वैष्णवं पदम् ॥ इति गारुडात्,</p>
</blockquote>
<p>तथापि वैशिष्ट्य-लिप्सुः शक्तश् चेत् ततो भगवच्-छास्त्रोपदेष्टॄणां भगवन्-मन्त्रोपदेष्टॄणां वा श्री-गुरु-चरणानां नित्यम् एव विशेषतः सेवां कुर्यात् । तत्-प्रसादो हि स्व-स्व-नाना-प्रतीकार-दुस्त्यजान् अर्थ-हानौ परम-भगवत्-प्रसाद-सिद्धौ च मूलम् । पूर्वत्र,<sup id="fnref:253"><a href="#fn:253" class="footnote-ref" role="doc-noteref">253</a></sup> यथा सप्तमे श्री-नारद-वाक्यम्—</p>
<blockquote>
<p>असङ्कल्पाज् जयेत् कामं क्रोधं काम-विवर्जनात् ।<br>
अर्थानर्थेक्षया लोभं भयं तत्त्वावमर्शनात् ॥<br>
आन्वीक्षिक्या शोक-मोहौ दम्भं महद्-उपासया ।<br>
योगान्तरायान् मौनेन हिंसां कामाद्य्-अनीहया ॥<br>
कृपया भूतजं दुःखं दैवं जह्यात् समाधिना ।<br>
आत्मजं योग-वीर्येण निद्रां सत्त्व-निषेवया ॥<br>
रजस् तमश् च सत्त्वेन सत्त्वं चोपशमेन च ।<br>
एतत् सर्वं गुरौ भक्त्या पुरुषो ह्य् अञ्जसा जयेत् ॥ [भा।पु। ७.१५.२२-२५] इति ।</p>
</blockquote>
<p>उत्तरत्र<sup id="fnref:254"><a href="#fn:254" class="footnote-ref" role="doc-noteref">254</a></sup> वामन-कल्पे ब्रह्म-वाक्यम्—</p>
<blockquote>
<p>यो मन्त्रः स गुरुः साक्षाद् यो गुरुः स हरिः स्वयम् ।<br>
गुरुर् यस्य भवेत् तुष्टस् तस्य तुष्टो हरिः स्वयम् ॥ इति ।</p>
</blockquote>
<p>अन्यत्र—</p>
<blockquote>
<p>हरौ रुष्टे गुरुस् त्राता गुरौ रुष्टे न कश्चन ।<br>
तस्मात् सर्व-प्रयत्नेन गुरुम् एव प्रसादयेत् ॥ इति ।</p>
</blockquote>
<p>अत एव सेवा-मात्रं तु नित्यम् एव । यथा चान्यत्र परमेश्वर-वाक्यम्—</p>
<blockquote>
<p>प्रथमं तु गुरुः पूज्यः ततश् चैव ममार्चनम् ।<br>
कुर्वन् सिद्धिम् अवाप्नोति ह्य् अन्यथा निष्फलं भवेत् ॥[ह।भ।वि। ४.३४४] इति ।</p>
</blockquote>
<p>अत एव नारद-पञ्चरात्रे—</p>
<blockquote>
<p>वैष्णवं ज्ञान-वक्तारं यो विद्याद् विष्णुवद् गुरुम् ।<br>
पूजयेद् वाङ्-मनः-कायैः स शास्त्र-ज्ञः स वैष्णवः ॥<br>
श्लोक-पादस्य वक्तापि यः पूज्यः स सदैव हि ।<br>
किं पुनर् भगवद्-विष्णोः स्वरूपं वितनोति यः ॥ इत्य्-आदि ।</p>
</blockquote>
<p>पाद्मे देवद्युति-स्तुतौ—</p>
<blockquote>
<p>भक्तिर् यथा हरौ मेऽस्ति तद्-वरिष्ठा<sup id="fnref:255"><a href="#fn:255" class="footnote-ref" role="doc-noteref">255</a></sup> गुरौ यदि ।<br>
ममास्ति तेन सत्येन स्वं दर्शयतु मे हरिः ॥ इति ।</p>
</blockquote>
<p>तस्माद् अन्यद्भगवद्-भजनम् अपि नापेक्षते । यथोक्तम् आगमे पुरश्चरण-फल-प्रसङ्गे—</p>
<blockquote>
<p>यथा सिद्ध-रस-स्पर्शात् ताम्रं भवति काञ्चनम् ।<br>
सन्निधानाद् गुरोर् एवं शिष्यो विष्णु-मयो भवेत् ॥ इति ।</p>
</blockquote>
<p>तद् एतद् आह—</p>
<blockquote>
<p><strong>नाहम् इज्या-प्रजातिभ्यां तपसोपशमेन वा ।</strong><br>
<strong>तुष्येयं सर्व-भूतात्मा गुरु-शुश्रूषया यथा ॥</strong> [भा।पु। १०.८०.३४]</p>
</blockquote>
<p>टीका च—ज्ञान-प्रदाद् गुरोर् अधिकः सेव्यो नास्तीत्य् उक्तम् । अत एव तद्-भजनाद् अधिको धर्मश् च नास्तीत्य् आह—<strong>नाहम्</strong> इति । <strong>इज्या</strong> गृहस्थ-धर्मः । <strong>प्रजातिः</strong> प्रकृष्टं जन्म उपनयनं, तेन ब्रह्मचारि-धर्म उपलक्ष्यते, ताभ्याम् । तथा <strong>तपसा</strong> वनस्थ-धर्मेण । <strong>उपशमेन</strong> यति-धर्मेण वा । <strong>अहं</strong> परमेश्वरस् तथा <strong>न तुष्येयं</strong>, यथा <strong>सर्व-भूतात्मा</strong>पि <strong>गुरु-शुश्रूषया</strong> ॥इत्य् एषा ।</p>
<p>अत्र ज्ञानं ब्रह्म-निष्ठं भगवन्-निष्ठं चेति द्विविधम् । तत्र पूर्वत्र तथैव व्याख्या । उत्तरत्र<sup id="fnref:256"><a href="#fn:256" class="footnote-ref" role="doc-noteref">256</a></sup> त्व् एवम्—<strong>इज्या</strong> पूजा । <strong>प्रजातिर्</strong> वैष्णव-दीक्षा । <strong>तपः</strong> समाधिः । <strong>उपशमो</strong> भगवन्-निष्ठेति ॥</p>
<p>॥ १०.८० ॥ श्री-भगवान् श्रीदाम-विप्रम् ॥ २३७ ॥</p>
<p>[२३८]</p>
<p>श्री-गुर्व्-आज्ञया तत्-सेवनाविरोधेन चान्येषाम् अपि वैष्णवानां सेवनं<sup id="fnref:257"><a href="#fn:257" class="footnote-ref" role="doc-noteref">257</a></sup> श्रेयः । अन्यथा दोषः स्यात् । यथा श्री-नारदोक्तौ—</p>
<blockquote>
<p>गुरौ सन्निहिते यस् तु पूजयेद् अन्यम् अग्रतः ।<br>
स दुर्गतिम् अवाप्नोति पूजनं तस्य निष्फलम् ॥ इति ।</p>
</blockquote>
<p>यः प्रथमं शाब्दे परे च निष्णातं [भा।पु। ११.३.२१] इत्य्-आद्य्-उक्त-लक्षणं गुरुं नाश्रितवान्, तादृश-गुरोश् च मत्सरादितो महाभागवत-सत्कारादाव् अनुमतिं न लभते, स प्रथमत एव त्यक्त-शास्त्रो न विचार्यते । उभय-सङ्कट-पातो हि तस्मिन् भवत्य् एव ।</p>
<p>एवम्-आदिकाभिप्रायेणैव—</p>
<blockquote>
<p>यो वक्ति न्याय-रहितम् अन्यायेन शृणोति यः ।<br>
ताव् उभौ नरकं घोरं व्रजतः कालम् अक्षयम् ॥ इति नारद-पञ्चरात्रे ।</p>
</blockquote>
<p>अत एव दूरत एवाराध्यस् तादृशो गुरुः । वैष्णव-विद्वेषी चेत् परित्याज्य एव ।</p>
<blockquote>
<p>गुरोर् अप्य् अवलिप्तस्य कार्याकार्यम् अजानतः ।<br>
उत्पथ-प्रतिपन्नस्य परित्यागो विधीयते ॥ [म।भा। ५.१७८.२४] इति स्मरणात् ।</p>
</blockquote>
<p>तस्य वैष्णव-भाव-राहित्येणावैष्णवतया अवैष्णवोपदिष्टेन इत्य्-आदि-वचन-विषयत्वाच् च ।</p>
<p>यथोक्त-लक्षणस्य गुरोर् अविद्यमानायां तु, तथैव<sup id="fnref:258"><a href="#fn:258" class="footnote-ref" role="doc-noteref">258</a></sup> महा-भागवतस्यैकस्य नित्य-सेवनं परमं श्रेयः । स च श्री-गुरुवत् सम-वासनः स्वस्मिन् कृपालु-चित्तश् च ग्राह्यः ।</p>
<blockquote>
<p>यस्य यत्-सङ्गतिः पुंसो मणिवत् स्यात् स तद्-गुणः ।<br>
स्व-कुलर्द्ध्यै ततो धीमान् स्व-यूथान्य् एव संश्रयेत् ॥ [ह।भ।सु। ८.५१]</p>
</blockquote>
<p>इति श्री-हरि-भक्ति-सुधोदय-दृष्ट्या कृपां विना तस्मिन् चित्तारत्या च ।</p>
<p>अथ सर्वस्यैव भागवत-चिह्न-धारि-मात्रस्य तु यथा-योग्यं सेवा-विधानम् । तत्र महा-भागवत-सेवा द्विविधा—प्रसङ्ग-रूपा, परिचर्या-रूपा च । तत्र प्रसङ्ग-रूपा, यथा—</p>
<blockquote>
<p><strong>नो रोधयति मां योगो न साङ्ख्यं धर्म एव च ।</strong><br>
<strong>न स्वाध्यायस् तपस् त्यागो नेष्टा-पूर्तं न दक्षिणा ॥</strong><br>
<strong>व्रतानि यज्ञश् छन्दांसि तीर्थानि नियमा यमाः ।</strong><br>
<strong>यथावरुन्धे सत्-सङ्गः सर्व-सङ्गापहो हि माम् ॥</strong> [भा।पु। ११.१२.१-२]</p>
</blockquote>
<p>पूर्वाध्याये—</p>
<blockquote>
<p>इष्टा-पूर्तेन माम् एवं यो यजेत समाहितः ।<br>
लभते मयि सद्-भक्तिं मत्-स्मृतिः साधु-सेवया ॥ [भा।पु। ११.११.४७]</p>
</blockquote>
<p>इत्य् अनेन <em>साधु-सेवया</em> भक्ति-निष्ठा-जनने साधनानन्तर-स-व्यपेक्षत्वम् इवोक्तम्<sup id="fnref:259"><a href="#fn:259" class="footnote-ref" role="doc-noteref">259</a></sup> । अत्र <em>इष्ट</em>-शब्देन सप्तम-स्कन्धोक्त-रीत्याग्निहोत्र-दर्श-पौर्णमास-चातुर्मास्य-याग-पशु-याग-वैश्वदेव-बलि-हरणान्य् उच्यन्ते [भा।पु। ७.१५.४८-४९] । <em>पूर्त</em>-शब्देन सुरालयाराम-कूप-वापी-तडाग-प्रपान्न-सत्राण्य् उच्यन्ते [भा।पु। ७.१५.४९] ।</p>
<p>अत्र तु _इष्टं**,** _हविषाग्नौ यजेत माम् [भा।पु। ११.११.४७] इत्य्-आदौ अग्निहोत्राद्य् उपलक्षितं, _पूर्तम्_उद्यानोपवनाक्रीड- [भा।पु। ११.११.३८] इत्य्-आद्य्-उपलक्षितं ज्ञेयम् । एवं पूर्वोक्त-प्रकारेणेष्टा-पूर्तेन <em>यो मां यजेत</em> स <em>मत्-स्मृतिः</em>, तत्र <em>साधु-सेवया</em> सतां प्रसङ्गेन _सद्-भक्तिम् _अन्तरङ्ग-भक्ति-निष्ठां प्राप्नोतीत्य् अर्थः । तत्राग्नि-होत्रादीनां भक्तौ प्रवेशोऽग्न्य्-अन्तर्यामि-रूप-भगवद्-अधिष्ठानत्वेनाग्न्य्-आदि-सन्तर्पणात् । कूपारामादीनां च तत्-परिचर्यार्थं क्रियमाणत्वात् तत्र प्रवेशः ।</p>
<p>तद् एवं सत्-सङ्गस्य सव्यपेक्षत्वम्<sup id="fnref:260"><a href="#fn:260" class="footnote-ref" role="doc-noteref">260</a></sup> उक्तम् । पुनश् च तत्रैव तस्य स्वातन्त्र्येण यथेष्ट-फल-दातृत्वं, सर्वापेक्षया परम-सामर्थ्यं च वक्तुं परम-गुह्यम् उपदिष्टम् ।</p>
<blockquote>
<p>अथैतत् परमं गुह्यं शृण्वतो यदु-नन्दन ।<br>
सुगोप्यम् अपि वक्ष्यामि त्वं मे भृत्यः सुहृत् सखा ॥ [भा।पु। ११.११.४९] इति ।</p>
</blockquote>
<p>एतादृश-महिमत्वेनानूक्तत्वात् तद् एतत् परम-गुह्यत्वम् आह—<strong>न रोधयति</strong> इति । <strong>त्यागः</strong> सन्न्यासः । <strong>दक्षिणा</strong> दान-मात्रम् । <strong>यज्ञो</strong> देव-पूजा । <strong>छन्दांसि</strong>स-रहस्य-मन्त्राः । यथा <strong>सत्-सङ्गो माम् अवरुन्धे</strong> वशीकरोतीति, तथा <strong>योगोन</strong> वशीकरोति, न च <strong>साङ्ख्यम्</strong> इत्य्-आदिकोऽन्वयः । ततस् तेऽपि किञ्चिद् वशीकुर्वन्तीत्य् अर्थ-लब्धेर् भगवत्-परा एव ज्ञेयाः, न च साधारणाः । अत एव च <strong>व्रतान्य्</strong> एकादश्य्-आदीनि इति टीका-काराः । न चैतावता तेषां नित्यानां वैष्णव-व्रतादीनाम् अकर्तव्यत्वं प्राप्तम्, एकस्य फलातिशय-सामर्थ्य-प्रशंसया इतरस्य नित्यत्व-निराकरणायोगात् । यथा कर्माधिकारिणः—</p>
<blockquote>
<p>न ह्य् अग्नि-मुखतोऽयं वै भगवान् सर्व-यज्ञ-भुक् ।<br>
इज्येत हविषा राजन् यथा विप्र-मुखे हुतैः ॥ [भा।पु। ७.१४.१७]</p>
</blockquote>
<p>इति श्रुत्वापि पूर्वोक्तम् अग्निहोत्रादिना यजेत् [भा।पु। ७.१४.१६] इति विधिं न परित्यक्तुं शक्नुवन्ति, तद्वत् । भक्त्य्-अधिकारिणश् च यथा मद्-भक्त-पूजाभ्यधिका [भा।पु। ११.१९.२९] इति श्रुत्वापि दीक्षानन्तरं नित्यतया प्राप्तां भगवत्-पूजां त्यक्तुं न शक्नुवन्ति, तद्वद् इति । अत एव—</p>
<blockquote>
<p>षड्भिर् मासोपवासैस् तु यत् फलं परिकीर्तितम् ।<br>
विष्णोर् नैवेद्य-सिक्थेन तत् फलं भुञ्जतां कलौ ॥ इत्य् अपि न बाधकम् ।</p>
</blockquote>
<p>एकादश्य्-आदौ हि नित्यत्वेऽप्य् आनुषङ्गिकम् एव महा-फलकत्वं तत्र तत्र मतम् । अत एव नित्यत्व-रक्षणार्थम् अपि तादृशं वैष्णवं व्रतम् अवश्यम् एव कर्तव्यम् इत्य् आगतम् । नित्य-वैष्णव-व्रतत्वादिकं चैकादश्यादेर् अर्चन-प्रसङ्गे किञ्चिद् दर्शयिष्यामः । अत एव पूर्वाध्याये टीका-कारैर् अपि आज्ञायैवं गुणान् दोषान् [भा।पु। ११.११.३२] इत्य् अत्र, विद्धैकादशी-कृष्णैकादश्य्-उपवासानुपवासानिवेद्य-श्राद्धादयो ये भक्ति-विरुद्धा धर्मास् तान् <strong>सन्त्यज्य</strong> इत्य् अर्थः इत्य् उक्तम् । प्रथमे च श्री-भीष्म-युधिष्ठिर-संवादे भगवद्-धर्मान् [भा।पु। १.९.२४] इत्य् अत्र हरि-तोषणाद् द्वादश्य्-आदि-नियम-रूपान् इति, व्रतानि चेरे हरि-तोषणानि [भा।पु। ३.१.१९] इत्य् अत्र तृतीय च एकादश्य्-आदीनि इति व्याख्यातम् । अत एव भगवन्-महा-प्रसादैक-व्रतस्य श्रीमद्-अम्बरीषस्य सच्-छिरोमणेर् आचार-दर्शनात्<sup id="fnref:261"><a href="#fn:261" class="footnote-ref" role="doc-noteref">261</a></sup> तद् एव निश्चीयत इति ॥</p>
<p>[२३९]</p>
<p>अथ प्रस्तुतम् अनुसरामः । वशीकरणम् अत्र द्विविधम्—मुख्यं गौणं च । तत्र मुख्येन प्रेम लभ्यते ।</p>
<blockquote>
<p>अस्त्व् एवम् अङ्ग भगवान् भजतां मुकुन्दो<br>
मुक्तिं ददाति कर्हिचित् स्म न भक्ति-योगम् [भा।पु। ५.६.१८] इति न्यायेन ।</p>
</blockquote>
<p>अत एव गौणेनान्यत् फलम् । अत्र मुख्यं श्री-गोप्यादौ । गौणं बाणादौ । उत्तरत्र वशीकरणत्वं फल-दानोन्मुखीकरणतयोपचर्यते । तद् एतद् वशीकरणे दृष्टान्तम् आह—</p>
<blockquote>
<p><strong>सत्-सङ्गेन हि दैतेया यातुधाना मृगाः खगाः ।</strong><br>
<strong>गन्धर्वाप्सरसो नागाः सिद्धाश् चारण-गुह्यकाः ॥</strong><br>
<strong>विद्याधरा मनुष्येषु वैश्याः शूद्राः स्त्रियोऽन्त्यजाः ।</strong><br>
<strong>रजस्-तमः-प्रकृतयस् तस्मिंस् तस्मिन् युगे युगे ॥</strong><br>
<strong>बहवो मत्-पदं प्राप्तास् त्वाष्ट्र-कायाधवादयः ।</strong><br>
<strong>वृष-पर्वा बलिर् बाणो मयश् चाथ विभीषणः ॥</strong><br>
<strong>सुग्रीवो हनुमान् ऋक्षो गजो गृध्रो वणिक्-पथः ।</strong><br>
<strong>व्याधः कुब्जा व्रजे गोप्यो यज्ञ-पत्न्यस् तथापरे ॥</strong> [भा।पु। ११.१२.३-६]</p>
</blockquote>
<p><strong>दैतेयास्</strong> तद्-उपलक्षितासुर-दानवाश् च । <strong>यातुधाना</strong> राक्षसाः । तत्-तज्-जातिषु दिग्-दर्शनं—त्वाष्ट्रेत्य्-आदि । <strong>त्वाष्ट्रो</strong> वृत्रासुरः । वृतासुरस्य सत्-सङ्गः प्राग्-जन्मनि श्री-नारदाङ्गिरसोः सङ्गः श्री-सङ्कर्षण-सङ्गश् च प्रसिद्धः ।</p>
<p><strong>कायाधवः</strong> कयाधु-पुत्रः प्रह्लादः । अस्य गर्भे श्री-नारद-सङ्गः ।</p>
<p>आदि-शब्द-गृहीतान् पूर्वोक्त-जाति-क्रमेण कतिचिद् गणयति—वृषेति । <strong>वृषपर्वा</strong> दानवः । अयं हि जात-मात्र-मातृ-परित्यक्तो मुनि-पालितो विष्णु-भक्तो बभूवेति पुराणान्तर-प्रसिद्धिः । <strong>बलेः</strong> श्री-प्रह्लाद-सङ्गः श्री-वामन-सङ्गश् च, तद्-अनन्तरम् एव भक्त्य्-उद्बोध-दर्शनात्। <strong>बाणस्य</strong> बलि-महेश-भगवत्-सङ्गः । अस्य भुज-कर्तनानन्तरं ज्ञात-विष्णु-महिम्नो महा-भागवत-महेश-प्राप्तिर् इव स्व-प्राप्तिर् इत्य् उच्यते । <strong>मयो</strong> दानवः । अस्य सभा-निर्माणादौ पाण्डव-सङ्गो भगवत्-सङ्गश् च, अन्ते तत्-प्राप्तिस् तु ज्ञेया । विभीषणो यातुधानः, अस्य हनूमत्-सङ्गो भगवत्-सङ्गश् च ।</p>
<p>सुग्रीवाद्या गजान्ता मृगाः । तत्र <strong>ऋक्षो</strong> जाम्बवान्, अस्य भगवत्-सङ्गः । <strong>गजो</strong> गजेन्द्रः, अस्य पूर्व-जन्मनि सत्-सङ्ग उन्नेयः, उत्तर-जन्मान्ते भगवत्-सङ्गश् च । <strong>गृध्रो</strong> जटायु-नामा खगः, अस्य श्री-गरुड-दशरथादि-सङ्गः, श्री-सीता-दर्शनं श्री-भगवद्-दर्शनं च ।</p>
<p>गन्धर्वादीस् त्व् अनतिप्रसिद्धत्वेनानुदाहृत्य मनुष्येषु वैश्यादीन् उदाहरति । <strong>वणिक्-पथस्</strong> तुलाधारः, अस्य भारते जाजलि-मुनि-गन्धर्व-प्रसङ्गे प्रोक्त-महिम्नः सत्-सङ्गः अन्वेषणीयः ।</p>
<p><strong>व्याधो</strong> धर्म-व्याधः शूद्रोऽन्त्यजोऽपि । अत्रादिवाराहे कथेयम्—क्वचित् प्राचीन-कलि-युगे वसु-नाम्ना वैष्णवेन राज्ञा प्राग्-जन्मनि मृग-भ्रान्त्या निहतो ब्राह्मणो ब्रह्म-राक्षसतां प्राप्तः । तस्य राज्ञः प्रापञ्चिक-विष्णु-लोक-गमन-समये तच्-छरीरं प्रविष्टः । पुनश् च तस्य तद्-भोगान्ते राजतां प्राप्तस्य देहात् तत्-कर्तृक-ब्रह्म-पाराख्य-स्तव-पाठ-तेजसा निर्गतः, तत्-कृत-धर्म-व्याध-संज्ञो हिंसातिशय-विमुखः पर्यवसाने दृष्ट-नीलाद्रि-नाथः, तं च स्तुतवान् । प्राप्त-तद्-आलिङ्गनस् तत्-सायुज्यम् अवापेति।</p>
<p><strong>कुब्जाया</strong> भगवत्-सङ्गः, पूर्व-जन्मनि च नारद-सङ्ग इति माथुर-हरि-वंश-प्रसिद्धम्। <strong>गोप्यो</strong>ऽत्र साधारण्यः, श्री-कृष्ण-व्रजे तदानीं विवाहादिना समागताः । आसां तन्-नित्य-प्रेयसी-वृन्द-सङ्गः श्री-कृष्ण-दर्शनादि-रूपो भगवत्-सङ्गश् च । <strong>यज्ञ-पत्नीनां</strong> श्री-कृष्ण-गुण-कथक-लोक-सङ्गस् तत्-सङ्गश् च । <strong>अपरे</strong> दैतेयादयोऽन्ये च ॥</p>
<p>[२४०]</p>
<p>तेषां सत्-सङ्ग-व्यतिरिक्त-साधनाभावम् आह—</p>
<blockquote>
<p><strong>ते नाधीत-श्रुति-गणा नोपासित-महत्तमाः ।</strong><br>
<strong>अव्रतातप्त-तपसो मत्-सङ्गान्</strong>**<sup id="fnref:262"><a href="#fn:262" class="footnote-ref" role="doc-noteref">262</a></sup> माम् उपागताः ॥** [भा।पु। ११.१२.७]</p>
</blockquote>
<p><strong>नाधीताः श्रुति-गणाः</strong> यैः । तद्-अर्थं च <strong>नोपासितामहत्तमा</strong> यैः । किं च, अकृत-व्रता अकृत-तपस्काश् च । पूर्ववद् अध्ययनादिकं भगवत्-प्रीणनम् एव ग्राह्यम् । अत्रैकेषां वृत्रादीनां प्राग्-जन्मादौ साधनानन्तरं यत्, तद् अपि सत्-सङ्गानुषङ्ग-सिद्धम् इत्य् अभिप्रेत्य सत्-सङ्गस्यैव तत्-तत्-फलम् उक्तम् । धर्म-व्याधादीनां तु केवलस्यैव तस्येति ज्ञेयम् ।</p>
<p><strong>मत्-सङ्ग</strong>-शब्देनात्र मम सङ्गो मदीयादीनां च सङ्ग इत्य् अभिधाप्यते । उभयत्रापि मत्-सम्बन्धित्वादित्य् अभिप्रायेण । तत्र स्वस्यापि सत्त्वात् सत्-सङ्गोऽप्य् अन्तर्-भावितः । यत् तु पुरा भागवत-सङ्गेनैव भगवत्-कृपा भवतीत्य् उक्तं, तत् तु तत्-साम्मुख्य-जन्मन्य् एव । अत्र तु स एव भागवत-सङ्गः साधन-विशेषत्वेनोच्यत इति न दोषः । यदि वात्र कुत्रचित् साम्मुख्य-जन्म-कारणम् अपि भगवत्-सङ्गो भवेत्, तदाप्य् एवम् आचक्ष्महे—सच्-छब्दार्थम् अवतारम् अङ्गीकृत्य यत् कदाचित् सर्वत्र कृपां वितनोति भगवान्, तच् च सत्-सम्बन्धेनैवेत्य् अतो नाभ्युपगम-हानिर् इति ॥</p>
<p>[२४१]</p>
<p>अथ मुख्यं वशीकरणम् असम्भावित-साधनान्तरेण सत्-सङ्ग-मात्रेण श्री-गोप्य्-आदीनां दर्शयति—</p>
<blockquote>
<p><strong>केवलेन हि भावेन गोप्यो गावो नगा मृगाः ।</strong><br>
<strong>येऽन्ये मूढ-धियो नागाः सिद्धा माम् ईयुर् अञ्जसा ॥</strong> [भा।पु। ११.१२.८]</p>
</blockquote>
<p><strong>भावेन</strong> प्रकरण-प्राप्त-मत्-सङ्ग-मात्र-जन्मना प्रीत्या । भावोऽत्र वशीकार-मुख्यत्वे चिह्नम्, वशे कुर्वन्ति मां भक्त्या सत्-स्त्रियः सत्-पतिं यथा [भा।पु। ९.४.४८] इत्य्-आदेः, भक्त्याहम् एकया ग्राह्यः [भा।पु। ११.१४.२०] इत्य्-आदेश् च । <strong>गावो</strong>ऽपि गोपीवद् आगन्तुक्य एव ज्ञेयाः । <strong>नगा</strong> यमलार्जुनादयः । <strong>मृगा</strong> अपि पूर्ववत् । <strong>नागाः</strong> कालियादयः । यमलार्जुन-कालिययोः प्राप्तिस् तदानीन्तन-तत्-क्षणिक-भगवत्-प्राप्त्य्-आवश्यम्भावि-नित्य-प्राप्तिम् अपेक्ष्योक्ता । <strong>सिद्धाः</strong> पूर्ववद् द्विविधात् सत्-सङ्गात् । स तु तेषां भावो योगादिभिर् अप्राप्य एवेति, यथावरुन्धे [भा।पु। ११.१२.२] इत्य् अत्र <em>यथा</em>-शब्दार्थस्य पराकाष्ठा ॥</p>
<p>[२४२]</p>
<p>ताम् एव व्यनक्ति—</p>
<blockquote>
<p><strong>यं न योगेन साङ्ख्येन दान-व्रत-तपो-ऽध्वरैः ।</strong><br>
<strong>व्याख्या-स्वाध्याय-सन्न्यासैः प्राप्नुयाद् यत्नवान् अपि ॥</strong> [११.१२.९]</p>
</blockquote>
<p><strong>यं</strong> भावम् । अत्रापि योगादयो भगवत्-परा एव, योगादिभिर् <strong>यत्नवानपि</strong> इत्य् अनेन तत्-प्राप्त्य्-अर्थं प्रयुज्यमानत्वावगमात् । एष्व् अपि श्री-गोपीनां परमकाष्ठा-प्राप्तिं दर्शयितुम्—अथैतत् परमं गुह्यं शृण्वतो यदु-नन्दनः[भा।पु। ११.११.४९] इत्य् एतत्-पूर्वोक्त-परम-गुह्यत्वस्य परम-काष्ठां दर्शयितुं रामेण सार्धं [भा।पु। ११.१२.९]इत्य्-आदि-प्रकरणम् अनुसन्धेयम् ॥</p>
<p>॥ ११.१२ ॥ श्री-भगवान् ॥ २३८-२४२ ॥</p>
<p>[२४३]</p>
<p>एष च<sup id="fnref:263"><a href="#fn:263" class="footnote-ref" role="doc-noteref">263</a></sup> सत्-सङ्गो ज्ञानं विनापि कृतोऽर्थद एव स्याद् इत्य् आह—</p>
<blockquote>
<p><strong>सङ्गो यः संसृतेर् हेतुर् असत्सु विहितोऽधिया ।</strong><br>
<strong>स एव साधुषु कृतो निःसङ्गत्वाय</strong>**<sup id="fnref:264"><a href="#fn:264" class="footnote-ref" role="doc-noteref">264</a></sup> कल्पते ॥** [भा।पु। ३.२३.५५]</p>
</blockquote>
<p><strong>अधिया</strong> अज्ञानेन । यत् तु पूर्वं श्री-नारदादौ मुन्य्-अन्तर-साधारण-दृष्टिर् निन्दिता, तद् इहास्निग्धे ज्ञान-लव-दुर्विदग्धे च ज्ञेयम् ॥</p>
<p>॥ ३.२३ ॥ श्री-देवहूतिः ॥ २४३ ॥</p>
<p>[२४४]</p>
<p>तद् एवं महा-भागवत-प्रसङ्ग-फलम् उक्तम् । तत्-परिचर्या-फलम् आह—</p>
<blockquote>
<p><strong>यत्-सेवया भगवतः कूट-स्थस्य मधु-द्विषः ।</strong><br>
<strong>रति-रासो भवेत् तीव्रः पादयोर् व्यसनार्दनः ॥</strong> [भा।पु। ३.७.१९]</p>
</blockquote>
<p><strong>येषां</strong> युष्माकं महा-भागवतानां <strong>सेवया</strong> परिचर्यया <strong>कूटस्थस्य</strong> नित्यस्य <strong>भगवतःपादयो रति-रासः</strong> प्रेमोत्सवो <strong>भवेत्</strong> । <strong>तीव्र</strong> इति विशेषणं प्रसङ्ग-मात्रात् परिचर्यायां विशिष्टं फलं द्योतयति । आनुषङ्गिकं फलम् आह—व्यसनार्दन इति । <strong>व्यसनं</strong> संसारः। यत एवोक्तं मद्-भक्त-पूजाभ्यधिका [भा।पु। ११.१९.१९] इति । _मम पूजातो_ऽप्य् <em>अभि</em> सर्वतो-भावेनाधिका <em>अधिक</em>-मत्-प्रीति-करीत्य् अर्थः ।एवं पाद्मोत्तर-खण्डे—</p>
<blockquote>
<p>आराधनानां सर्वेषां विष्णोर् आराधनं परम् ।<br>
तस्मात् परतरं देवि तदीयानां समर्चनम् ॥ [प।पु। ६.२५३.१७६] इति ॥</p>
</blockquote>
<p>॥ ३.७ ॥ विदुरः श्री-मैत्रेयम् ॥ २४४ ॥</p>
<p>[२४५]</p>
<p>व्यतिरेकेणाह—</p>
<blockquote>
<p><strong>यस्यात्म-बुद्धिः कुणपे त्रि-धातुके</strong><br>
<strong>स्व-धीः कलत्रादिषु भौम इज्य-धीः ।</strong><br>
<strong>यत्-तीर्थ-बुद्धिः सलिले न कर्हिचिज्</strong><br>
<strong>जनेष्व् अभिज्ञेषु स एव गो-खरः ॥</strong> [भा।पु। १०.८४.१३]</p>
</blockquote>
<p>जडत्वात् <strong>कुणपे</strong> स्वयं मृत-तुल्ये शरीरे । चिद्-योगेऽपि <strong>त्रिभिर्</strong> वात-पित्तादिभिर् दूषित इत्य् अर्थः । <strong>भौमे</strong> देवता-प्रतिमादौ । <strong>यत्</strong> यस्य । <strong>अभिज्ञेषु</strong> तत्त्ववित्सु ता बुद्धयो न सन्ति । तत्र <strong>आत्म-बुद्धिः</strong> परम-प्रीत्यास्पदत्वम् । स एव <strong>गोखरो</strong> गो-निकृष्ट उच्यते । यद् वा, सिन्धु-सौवीर-प्रसिद्धो वन्य-गर्दभ-जाति-विशेषो म्लेच्छ-जाति-विशेषो वा सः, न त्व् अन्यः प्रसिद्धः । विवेकित्वाभिमानितायां सत्याम् अप्य् अविवेकित्वात् ततोऽपि निकृष्टत्वं तस्येति । <strong>भौम इज्य-धीर्</strong> इति साधारण-देवता-विषयकम् एव, पूर्वं तथैवोपक्रान्तत्वात् । अर्चायाम् एव हरये [भा।पु। ११.२.४५] इत्य्-आदि-विरोधाच् च । तद् एवं, यथा तरोर् मूल-निषेचनेन [भा।पु। ४.३१.१२] इत्य्-आदि-वाक्यम् अत्र नावतारयितव्यम् ॥<sup id="fnref:265"><a href="#fn:265" class="footnote-ref" role="doc-noteref">265</a></sup></p>
<p>॥ १०.८४ ॥ भगवान् मुनि-वृन्दम् ॥ २४५ ॥</p>
<p>[२४६]</p>
<p>अथ महाभागवत-सेवा-सिद्ध-लक्षणम्—</p>
<blockquote>
<p><strong>ते न स्मरन्त्य् अतितरां प्रियम् ईश मर्त्यं</strong><br>
<strong>ये चान्व् अदः सुत-सुहृद्-गृह-वित्त-दाराः ।</strong><br>
<strong>ये त्व् अब्ज-नाभ भवदीय-पदारविन्द-</strong><br>
<strong>सौगन्ध्य-लुब्ध-हृदयेषु कृत-प्रसङ्गाः ॥</strong> [भा।पु। ४.९.१२]</p>
</blockquote>
<p>परम-प्रियम् अपि <strong>मर्त्यं</strong> वपुः । <strong>ये चादो</strong> वपुर् <strong>अनु</strong>लक्षीकृत्य <strong>सुतादयो</strong> वर्तन्ते, तान् अपि <strong>न स्मरन्ति</strong> । के ते ? इत्य् अपेक्षायाम् आह—<strong>ये त्व्</strong> इति ॥</p>
<p>॥ ४.९ ॥ ध्रुवः श्री-ध्रुव-प्रियम् ॥ २४६ ॥</p>
<p>[२४७]</p>
<p>वैष्णव-मात्राणां च यथायोग्यम् आराधनं यथा इतिहास-समुच्चये—</p>
<blockquote>
<p>तस्माद् विष्णु-प्रसादाय वैष्णवान् परितोषयेत् ।<br>
प्रसाद-सुमुखो विष्णुस् तेनैव स्यान् न संशयः ॥ इति ।</p>
</blockquote>
<p>व्यतिरेकेणापि पाद्मोत्तर-खण्डे—</p>
<blockquote>
<p>अर्चयित्वा तु गोविन्दं तदीयान् नार्चयेत् तु यः ।<br>
न स भागवतो ज्ञेयः केवलं दाम्भिकः स्मृतः ॥ [६.२५३.१७७]इति ।</p>
</blockquote>
<p>तत्र—</p>
<blockquote>
<p>सर्वत्रास्खलितादेशः सप्त-द्वीपैक-दण्ड-धृक् ।<br>
अन्यत्र ब्राह्मण-कुलाद् अन्यत्राच्युत-गोत्रतः ॥ [भा।पु। ४.२१.१२]</p>
</blockquote>
<p>इति श्री-पृथु-चरितानुसारेण यत् किञ्चिज् जाताव् अप्य् उत्तमत्वम् एव मन्तव्यम्,</p>
<blockquote>
<p>यस्य यल् लक्षणं प्रोक्तं पुंसो वर्णाभिव्यञ्जकम् ।<br>
यद् अन्यत्रापि दृश्येत तत् तेनैव विनिर्दिशेत् ॥ [भा।पु। ७.११.३५]</p>
</blockquote>
<p>इति नारदोक्ति-दृष्टान्तेन वा । यथोक्तं पाद्मे—</p>
<blockquote>
<p>किम् अत्र बहुनोक्तेन ब्राह्मणा येऽप्य् अवैष्णवाः ।<br>
न द्रष्टव्या न स्प्रष्टव्या न वक्तव्याः कदाचन ॥<sup id="fnref:266"><a href="#fn:266" class="footnote-ref" role="doc-noteref">266</a></sup></p>
</blockquote>
<p>माघ-माहात्म्ये—</p>
<blockquote>
<p>श्वपाकम् इव नेक्षेत लोके विप्रम् अवैष्णवम् ।<br>
वैष्णवो वर्ण-बाह्योऽपि पुनाति भुवन-त्रयम् ॥<br>
न शूद्रा भगवद्-भक्तास् ते तु भागवता नराः ।<br>
सर्व-वर्णेषु ते शूद्रा ये न भक्ता जनार्दने ॥</p>
</blockquote>
<p>इतिहास-समुच्चये—</p>
<blockquote>
<p>स्मृतः सम्भाषितो वापि पूजितो वा द्विजोत्तम ।<br>
पुनाति भगवद्-भक्तश् चाण्डालोऽपि यदृच्छया ॥</p>
</blockquote>
<p>अन्यथा दोष-श्रवणं च तत्रैव—</p>
<blockquote>
<p>शूद्रं वा भगवद्-भक्तं निषादं श्वपचं तथा ।<br>
वीक्षते जाति-सामान्यात् स याति नरकं ध्रुवम् ॥ इति ।</p>
</blockquote>
<p>भक्ति-वैशिष्ट्येन तु वैशिष्ट्यम् अपि दृश्यते । यथा गारुडे—</p>
<blockquote>
<p>मद्-भक्त-जन-वात्सल्यं पूजायां चानुमोदनम् ।<br>
मत्-कथा-श्रवणे प्रीतिः स्वर-नेत्रादि-विक्रिया ॥<br>
विष्णोश् च कारणं नृत्यं तद्-अर्थे दम्भ-वर्जनम् ।<br>
स्वयम् अभ्यर्चनं चैव यो विष्णुं नोपजीवति ॥<br>
भक्तिर् अष्ट-विधा ह्य् एषा यस्मिन् म्लेच्छेऽपि वर्तते ।<br>
स विप्रेन्द्रो मुनि-श्रेष्ठः स ज्ञानी स च पण्डितः ।<br>
तस्मै देयं ततो ग्राह्यं स च पूज्यो यथा हरिः ॥ इति ।</p>
</blockquote>
<p>अत एवाह भगवान्—</p>
<blockquote>
<p>न मे भक्तश् चतुर्-वेदी मद्-भक्तः श्वपचः प्रियः ।<br>
तस्मै देयं ततो ग्राह्यं स च पूज्यो यथा ह्य् अहम् ॥ इति ।</p>
</blockquote>
<p>अत एव ज्ञात-भक्ति-महिम्ना<sup id="fnref:267"><a href="#fn:267" class="footnote-ref" role="doc-noteref">267</a></sup> सता दुर्वाससापि श्रीमद्-अम्बरीषस्य पाद-ग्रहणम् अप्य् आचरितम् । किन्तु अम्बरीषस्यानभीष्टम् एव तद् इति तत्रैव व्यक्तत्वात् । श्री-भगवता श्रीमद्-उद्धवादिभिश् च ब्राह्मण-मात्रस्य वन्दनाच् च, इतर-वैष्णवैस् तु तत् सर्वथा न मन्तव्यम् ।</p>
<blockquote>
<p>विप्रं कृतागसम् अपि नैव द्रुह्यत मामकाः ।<br>
घ्नन्तं बहु शपन्तं वा नमस्-कुरुत नित्यशः ॥ [भा।पु। १०.६४.४१]</p>
</blockquote>
<p>इति भगवद्-आदेश-भङ्ग-प्रसङ्गाच् च । <em>श्वपाकम् इव नेक्षेत</em> इत्य्-आदिकं तु तद्-दर्शनासक्ति-निषेध-परत्वेन समाधेयम् । दृश्यते च युधिष्ठिर-द्रौपद्य्-आदीनाम् अश्वत्थाम्नि तथा व्यवहारः । वैष्णव-पूजकैस् तु वैष्णवानाम् आचारोऽपि न विचारणीयः, अपि चेत् सुदुराचारः [गीता ९.३०] इत्य्-आदेः । यथोक्तं गारुडे—</p>
<blockquote>
<p>विष्णु-भक्ति-समायुक्तो मिथ्याचारोऽप्य् अनाश्रमी ।<br>
पुनाति सकलान् लोकान् सहस्रांशुर् इवोदितः ॥ इति ।</p>
</blockquote>
<p>तद् एतद् उदाहृतम् एव—अहो बत श्वपचोऽतो गरीयान् यज् जिह्वाग्रे वर्तते नाम तुभ्यम् [भा।पु। ३.३३.७] इत्य्-आदौ । अत्र <strong>श्वपच</strong>-शब्दो यौगिकार्थ-पुरस्कारेणैव वर्तते । ततो दुर्जातित्वेन दुराचारत्वेनापि नावमन्तव्यस् तद्-भक्त-जनः, स्वावमन्तृत्वेन तु सुतराम् । अत एवोक्तं गारुडे—</p>
<blockquote>
<p>रुक्षाक्षरं तु शृण्वन् वै तथा भागवतेरितम् ।<br>
प्रणाम-पर्वं तं क्षान्त्या यो वदेद् वैष्णवो हि सः ॥ इति ।</p>
</blockquote>
<p>तद् एवं महद्-आदि-सेवा दर्शिता । अस्याश् च श्रवणादितः पूर्वत्वं, महत्-सेवां द्वारम् आहुर् विमुक्तेस् तमो-द्वारं योषितां सङ्गि-सङ्गम् [भा।पु। ५.५.२] इत्य् उक्तेः । तेभ्यो महद्भ्यस् त्व् अन्यद् अपि किम् अपि परम-मङ्गलायनं जायते । यथा—</p>
<blockquote>
<p><strong>तेषु नित्यं महा-भाग महा-भागेषु मत्-कथाः ।</strong><br>
<strong>सम्भवन्ति हि ता नृणां जुषतां प्रपुनन्त्य् अघम् ॥</strong><br>
<strong>ता ये शृण्वन्ति गायन्ति ह्य् अनुमोदन्ति चादृताः ।</strong><br>
<strong>मत्-पराः श्रद्दधानाश् च भक्तिं विन्दन्ति ते मयि ॥</strong><br>
<strong>भक्तिं लब्धवतः साधोः किम् अन्यद् अवशिष्यते ।</strong><br>
<strong>मय्य् अनन्त-गुणे ब्रह्मण्य् आनन्दानुभवात्मनि ॥</strong><br>
<strong>यथोपश्रयमाणस्य भगवन्तं विभावसुम् ।</strong><br>
<strong>शीतं भयं तमोऽप्येति साधून् संसेवतस् तथा ॥</strong> [भा।पु। ११.२६.२८-३१]</p>
</blockquote>
<p>तेषु सन्तोऽनपेक्षा मच्-चित्ताः [भा।पु। ११.२६.२७] इत्य्-आद्य्-उक्त-लक्षणेषु । <strong>भक्तिं</strong> प्रेम । अत एवोक्तं श्री-रुद्रेण—</p>
<blockquote>
<p>क्षणार्धेनापि तुलये न स्वर्गं नापुनर्-भवम् ।<br>
भगवत्-सङ्गि-सङ्गस्य मर्त्यानां किम् उताशिषः ॥ [भा।पु। ४.२४.५७] इति ।</p>
</blockquote>
<p>श्री-शौनकेनापि, तुलयाम लवेनापि न स्वर्गम् [भा।पु। १.१८.१३]इत्य्-आदि पूर्ववत् । तत्रानुषङ्गिकं फलं स-दृष्टान्तम् आह—यथेति । <strong>विभावसुम्</strong> अग्निम् । उपास्य-बुद्ध्या <strong>श्रयमानस्य</strong> होमाद्य्-अर्थं ज्वालयत इत्य् अर्थः । तस्य यथा शीतादिकम् <strong>अप्य् एति</strong> । <strong>भयं</strong> दुष्ट-जीवादि-कृतम्, तथा <strong>साधून् सेवमानस्य</strong> कर्मादि-जाड्यम् । आगामि संसार-भयं तन्-मूलम् अज्ञानं च नश्यतीत्य् अर्थः ॥</p>
<p>॥ ११.२६ ॥ श्री-भगवान् ॥ २४७ ॥</p>
<p>[२४८]</p>
<p>अथ क्रम-प्राप्तं श्रवणम् । तच् च नाम-रूप-गुण-लीला-मय-शब्दानां श्रोत्र-स्पर्शः । तत्र नाम-श्रवणं, यथा—</p>
<blockquote>
<p><strong>न हि भगवन्न् अघटितम् इदं</strong><br>
<strong>त्वद्-दर्शनान् नृणाम् अखिल-पाप-क्षयः ।</strong><br>
<strong>यन्-नाम सकृच् छ्रवणात्</strong><br>
<strong>पुक्कशोऽपि विमुच्यते संसारात् ॥</strong> [भा।पु। ६.१६.४४]</p>
</blockquote>
<p>तादृशस्यापि सकृच्-छ्रवणेऽपि मुक्ति-फल-प्राप्तेर् उत्तमस्य तच्-छ्रवणे तु परम-भक्तिर् एव फलम् इत्य् अभिप्रेतम् ॥</p>
<p>॥ ६.१६ ॥ चित्रकेतुः श्री-सङ्कर्षणम् ॥ २४८ ॥</p>
<p>[२४९]</p>
<p>अथ <strong>रूप-श्रवणम्</strong>—</p>
<blockquote>
<p><strong>ये तु त्वदीय-चरणाम्बुज-कोश-गन्धं</strong><br>
<strong>जिघ्रन्ति कर्ण-विवरैः श्रुति-वात-नीतम् ।</strong><br>
<strong>भक्त्या गृहीत-चरणः परया च तेषां</strong><br>
<strong>नापैषि नाथ हृदयाम्बुरुहात् स्व-पुंसाम् ॥</strong> [भा।पु। ३.९.५]</p>
</blockquote>
<p><strong>तु</strong>-शब्दो यो नादृतो नरक-भाग्भिर् असत्-प्रसङ्गैः [भा।पु। ३.९.४] इति पूर्वोक्त-निन्दितानां भगवद्-रूपानादरवतां प्रतियोग्य्-अर्थ-निर्देशे निर्दिष्टः । अनेन येऽत्र एतद्-विरोधिनो भवन्ति, त एव पूर्वोक्ता असत्-प्रसङ्गा इति गम्यते । चरण-मात्र-निर्देशो भक्त्य्-अतिशयेन । <strong>गन्धं</strong> वर्णाकारादि-माधुर्यं <strong>कर्ण-विवरैर् जिघ्रन्ति,</strong> नासा-विवरैः परमामोदम् इव तैर् आस्वादयन्तीत्य् अर्थः । <strong>श्रुतिर्</strong> वेदस् तद्-अनुगामि-शब्दान्तरं च । सैव <strong>वातः,</strong> तेन प्रापितम् । ततः <strong>परया च भक्त्या</strong> प्रेम-लक्षणया <strong>गृहीत-चरणस्</strong> त्वं नापयातुं शक्नोषि॥</p>
<p>॥ ३.९ ॥ ब्रह्मा श्री-गर्भोदशायिनम् ॥ २४९ ॥</p>
<p>[२५०]</p>
<p>अथ <strong>गुण-श्रवणम्</strong>—</p>
<blockquote>
<p><strong>कथा इमास् ते कथिता महात्मनां</strong><br>
<strong>विताय लोकेषु यशः परेयुषाम् ।</strong><br>
<strong>विज्ञान-वैराग्य-विवक्षया विभो</strong><br>
<strong>वचो-विभूतीर् न तु पारमार्थ्यम् ॥</strong><br>
<strong>यस् तूत्तमः-श्लोक-गुणानुवादः</strong><br>
<strong>सङ्गीयतेऽभीक्ष्णम् अमङ्गल-घ्नः ।</strong><br>
<strong>तम् एव नित्यं शृणुयाद् अभीक्ष्णं</strong><br>
<strong>कृष्णेऽमलां भक्तिम् अभीप्समानः ॥</strong> [भा।पु। १२.३.१४-१५]</p>
</blockquote>
<p>टीका च—राज-वंशानुकीर्तनस्य तात्पर्यम् आह—<strong>कथा इमा</strong> इति । <strong>विज्ञानं</strong> विषयासारता-ज्ञानम् । ततो <strong>वैराग्यम्</strong> । तयोर् <strong>विवक्षया</strong> । <strong>परेयुषां</strong> मृतानां <strong>वचो-विभूतीर्</strong> वाग्-विलास-मात्र-रूपाः । <strong>पारमार्थ्यं</strong> परमार्थ-युक्तं कथनं न भवतीत्य् अर्थः । कस् तर्हि पुरुषाणाम् उपादेयः परमार्थः ? तम् आह—यस् त्व् इति । <strong>नित्यं</strong> प्रत्यहम् । तत्राप्य् <strong>अभीक्ष्णम्</strong>॥ इत्य् एषा ।</p>
<p>अत्र यत् क्वचिच् छ्री-राम-लक्ष्मणादयोऽपि तेषां राज्ञां मध्ये वैराग्यार्थं छत्रि-न्यायेन पठ्यन्ते, तन् निरस्यते । अतो यद्यपि निगम-कल्प-तरोः [भा।पु। १.१.३] इत्य्-आद्य्-अनुसारेण सर्वस्यैव प्रसङ्गस्य रस-रूपत्वं, तथापि क्वचित् साक्षाद्-भक्ति-मय-शान्तादि-रस-रूपत्वं, क्वचित् तद्-उपकरण-शान्तादि-रस-रूपत्वं च समर्थनीयम् । अस्ति हि तत्र तत्र भक्ति-रसेष्व् अपि तारतम्यम् इति । <strong>गुणाः</strong> कारुण्यादयः । तद्-गुण-कीर्तिः स्वभाव एवासाव् इति श्री-गीतास्व् अपि दृष्टम्—स्थाने हृषीकेश तव प्रकीर्त्या जगत् प्रहृष्यत्य् अनुरज्यते च [गीता ११.३६] इत्य्-आदौ ।</p>
<p>अत्र महा-भागवतानाम् अपि भगवत इव गुण-श्रवणं मतम्—</p>
<blockquote>
<p>तत् कथ्यतां महा-भाग यदि कृष्ण-कथाश्रयम् ।<br>
अथवास्य पदाम्भोज- मकरन्द-लिहां सताम् ॥ [भा।पु। १.१६.६]</p>
</blockquote>
<p>इति शौनकोक्तेः । यद्यप्य् अत्र गुण-शब्देन रूप-लीलयोर् अपि सौष्ठवं गृह्यते, तथापि तत्-प्राधान्य-निर्देशात् पृथग्-ग्रहणम् । एवम् उत्तरत्रापि ज्ञेयम् । <strong>भक्तिं</strong> प्रेमाणम् । <strong>अमलां</strong> कैवल्यादीच्छा-रहिताम् ॥</p>
<p>॥ १२.३ ॥ श्री-शुकः ॥ २५० ॥</p>
<p>[२५१]</p>
<p>किं च—</p>
<blockquote>
<p><strong>यत्रोत्तमश्लोक-गुणानुवादः</strong><br>
<strong>प्रस्तूयते ग्राम्य-कथा-विघातः ।</strong><br>
<strong>निषेव्यमाणोऽनुदिनं मुमुक्षोर्</strong><br>
<strong>मतिं सतीं यच्छति वासुदेवे ॥</strong> [भा।पु। ५.१२.१३]</p>
</blockquote>
<p><strong>मुमुक्षोर्</strong> अपि, किं पुनर् भक्ति-मात्रेच्छोः ?<strong>सतीं</strong> मुमुक्षाद्य्-अन्य-कामना-रहिताम्, तद्-अन्या तु व्यभिचारिणीति भावः ॥</p>
<p>॥ ५.१२ ॥ श्री-ब्राह्मणो रहूगणम् ॥ २५१ ॥</p>
<p>[२५२]</p>
<p>व्यतिरेकेण च—</p>
<blockquote>
<p><strong>निवृत्त-तर्षैर् उपगीयमानाद्</strong><br>
<strong>भवौषधाच् छ्रोत्र-मनो-ऽभिरामात् ।</strong><br>
<strong>क उत्तमश्लोक-गुणानुवादात्</strong><br>
<strong>पुमान् विरज्येत विना पशुघ्नात् ॥</strong> [भा।पु। १०.१.४]</p>
</blockquote>
<p><strong>निवृत्त</strong>- इत्य्-आदि-विशेषण-त्रयेण मुक्त-मुमुक्षु-विषयि-जनानां ग्रहणम् । <strong>पशुघ्नो</strong> व्याधः । तस्य हि—</p>
<blockquote>
<p>राज-पुत्र चिरं जीव मा जीव मुनि-पुत्रक ।<br>
जीव वा मर वा साधो व्याधो मा जीव मा मर ॥</p>
</blockquote>
<p>इति न्यायेन विषय-सुखेऽपि तात्पर्यं नास्ति ।न च तद्-अभिज्ञत्वम् अस्ति, विशेषतस् तु कथा-रस-ज्ञाने परम-मूढत्वात्<sup id="fnref:268"><a href="#fn:268" class="footnote-ref" role="doc-noteref">268</a></sup> सामर्थ्यं नास्त्य् एव । यद् वा, दैत्य-स्वभावस्य यस्य निन्दा-मात्र-तात्पर्यं, स एव हिंसकत्वेन <strong>पश्यघ्न</strong>-शब्देनोच्यते । पशुघ्नो व्याधः । सोऽपि मृगादीनां सौन्दर्यादिक-गुणम् अगणयन्न् एव हिंसा-मात्र-तत्पर इति । ततो रस-ग्रहणाभावाद् युक्तम् उक्तं <strong>विना पशुघ्नाद्</strong> इति । उभयथापि तद्-बहिर्मुखेभ्यो गालि-प्रदान एव तात्पर्यम् । यथा तृतीये श्री-मैत्रेयस्य—</p>
<blockquote>
<p>को नाम लोके पुरुषार्थ-सारवित्<br>
पुरा-कथानां भगवत्-कथा-सुधाम् ।<br>
आपीय कर्णाञ्जलिभिर् भवापहाम्<br>
अहो विरज्येत विना नरेतरम् ॥ [भा।पु। ३.१३.५१] इति ।</p>
</blockquote>
<p>॥ १०.१ ॥ राजा श्री-शुकम् ॥ २५२ ॥</p>
<p>[२५३]</p>
<p>अथ लीला-श्रवणम्—</p>
<blockquote>
<p><strong>ज्ञानं यद् आ प्रतिनिवृत्त-गुणोर्मि-चक्रम्</strong><br>
<strong>आत्म-प्रसाद उत यत्र गुणेष्व् असङ्गः ।</strong><br>
<strong>कैवल्य-सम्मत-पथस् त्व् अथ भक्ति-योगः</strong><br>
<strong>को निर्वृतो हरि-कथासु रतिं न कुर्यात् ॥</strong> [भा।पु। २.३.१२]</p>
</blockquote>
<p><strong>यत्</strong> यासु <strong>कथासुज्ञानं</strong> भवति । कीदृशं ? <strong>आ</strong> सर्वतः <strong>प्रतिनिवृत्तं</strong> उपरतं <strong>गुणोर्मीणां</strong> रागादीनां <strong>चक्रं</strong> समूहो यस्मात् । यतो <strong>यत्र</strong> यासु कथासु तद्-धेतुर् <strong>आत्म-प्रसादश्</strong> च तत्-प्रसाद-हेतुर् विषयानासक्तिश् च । किं बहुना ? तत् फलं यत् <strong>कैवल्यं,</strong> तद् अपि ब्रह्म-भूतः प्रसन्नात्मा[गीता १८.५४] इत्य्-आद्य्-उक्तानुसारेण <strong>सम्मतः पन्थाः</strong> प्राप्ति-द्वारं, यत्र स प्रेमाख्यो <strong>भक्ति-योगो</strong>ऽपि । यासु श्रुत-मात्रासु तत्तदनपेक्ष्यैव भवति, तासु <strong>हरि-कथासु</strong> तच्-चरितेषु कः श्रवण-सुखेन <strong>निर्वृतः</strong> सन् अन्यत्रानिर्वृतो वा <strong>रतिं</strong> रागं <strong>न कुर्यात्</strong>? ॥</p>
<p>॥ २.३ ॥ श्री-शुकः ॥ २५३ ॥</p>
<p>[२५४]</p>
<p>किं बहुना, एतद्-अर्थम् एवास्य महा-पुराणाविर्भाव इति भवतानुदित-प्रायं यशो भगवतोऽमलम् [भा।पु। १.५.८] इत्य्-आदौ, समाधिनानुस्मर तद्-विचेष्टितम् [भा।पु। १.५.१६] इत्य्-आदौ च वर्णितम् ।सा च लीला द्विविधा—सृष्ट्य्-आदि-रूपा लीलावतार-विनोद-रूपा च । तयोर् उत्तरा तु प्रशस्ततरेत्य् आशयेनाह—</p>
<blockquote>
<p><strong>प्राधान्यतो यान् ऋष आमनन्ति</strong><br>
<strong>लीलावतारान् पुरुषस्य भूम्नः ।</strong><br>
<strong>आपीयतां कर्ण-कषाय-शोषान्</strong><br>
<strong>अनुक्रमिष्ये त इमान् सुपेशान् ॥</strong> [भा।पु। २.६.४६]</p>
</blockquote>
<p>यद्यपि पूर्वम् आद्योऽवतारः पुरुषः परस्य [भा।पु। २.६.४०] इत्य्-आदि-ग्रन्थेन पुरुषं कालादि-तच्-छक्तिं मन-आदि-तत्-कार्यं, ब्रह्मादि-तद्-गुणावतारान्, दक्षादि-तत्-तद्-विभूतींश् चोक्तवान् अस्मि, तेन च सृष्ट्य्-आदि-लीलाः, तथापि <strong>यान्</strong> हे <strong>ऋषेपुरुषस्य भूम्नोलीलावतारान्</strong> प्राधान्येन <strong>आमनन्ति,</strong> तान् एव <strong>इमान्</strong> मम हृदयाधिरूढान् <strong>कर्ण-कषाय-शोषान्</strong> तद्-इतर-श्रवण-राग-हन्तॄन् । किं च, <strong>सुपेशान्</strong> परम-मनोहरान् <strong>अनुक्रमिष्ये</strong> । तद्-अनुक्रमेण <strong>आ</strong> सम्यक् <strong>पीयताम्</strong> ॥</p>
<p>॥ २.६ ॥ श्री-ब्रह्मा नारदम् ॥ २५४॥</p>
<p>[२५५]</p>
<p>एवं दुरवगमात्म-तत्त्व-निगमाय [भा।पु। १०.८७.१७] इत्य्-आदौ वेद-स्तुताव् अपि तच्-छ्लाघा द्रष्टव्या । अत एव प्रथमे भावयत्य् एषः [भा।पु। १.२.३३] इत्य्-आदौ, लीलावतारानुरतः [भा।पु। १.२.३३] इति तद्-विशेषणं दत्तम् । तथा च श्री-भगवद्-गीतासु—</p>
<blockquote>
<p>जन्म कर्म च मे दिव्यम् एवं यो वेत्ति तत्त्वतः ।<br>
त्यक्त्वा देहं पुनर्जन्म नैति माम् एति सोऽर्जुन ॥ [गीता ४.९] इति ।</p>
</blockquote>
<p>एषा खलु मर्त्य-शरीरम् अपि पार्षद-भावेन जित-मृत्युकं विदधाति । यद् आह—</p>
<blockquote>
<p><strong>साधु वीर त्वया पृष्टम् अवतार-कथां हरेः ।</strong><br>
<strong>यत् त्वं पृच्छसि मर्त्यानां मृत्यु-पाश-विशातनीम् ॥</strong><br>
<strong>ययोत्तानपदः पुत्रो मुनिना गीतयार्भकः ।</strong><br>
<strong>मृत्योः कृत्वैव मूर्ध्न्य् अङ्घ्रिम् आरुरोह हरेः पदम् ॥</strong><br>
[भा।पु। ३.१४.५-६]</p>
</blockquote>
<p><strong>मुनिना</strong> श्री-नारदेन । अतस् तेन भगवद्-अवतार-कथापि तं प्रति श्रावितास्तीति गम्यते । तेन शरीरेणैव मृत्यु-जयः पार्षदत्वं चोक्तम्—</p>
<blockquote>
<p>परीत्याभ्यर्च्य धिष्ण्याग्र्यं पार्षदाव् अभिवन्द्य च ।<br>
इयेष तद् अधिष्ठातुं बिभ्रद् रूपं हिरण्मयम् ॥ [भा।पु। ४.१२.२९] इति ।</p>
</blockquote>
<p>॥ ३.१४ ॥ श्री-मैत्रेयः ॥ २५५ ॥</p>
<p>[२५६]</p>
<p>तद् एवं नामादि-श्रवणम् उक्तम् । अत्र तत्-परिकर-श्रवणम् अपि ज्ञेयम्—</p>
<blockquote>
<p>श्रुतस्य पुंसां सुचिर-श्रमस्य<br>
नन्व् अञ्जसा सूरिभिर् ईडितोऽर्थः ।<br>
तत्-तद्-गुणानुश्रवणं मुकुन्द-<br>
पादारविन्दं हृदयेषु येषाम् ॥ [भा।पु। ३.१३.४] इत्य्-आदौ ।</p>
</blockquote>
<p>तत्र यद्यप्य् एकतरेणापि व्युत्क्रमेणापि सिद्धिर् भवत्य् एव, तथापि प्रथमं नाम्नः श्रवणम् अन्तःकरण-शुद्ध्य्-अर्थम् अपेक्ष्यम् । शुद्धे चान्तःकरणे रूप-श्रवणेन तद्-उदय-योग्यता भवति । सम्यग्-उदिते च रूपे गुणानां स्फुरणं सम्पद्यते । ततस् तेषु नाम-रूप-गुणेषु तत्-परिकरेषु च सम्यक् स्फुरितेष्व् एव लीलानां स्फुरणं सुष्ठु भवतीत्य् अभिप्रेत्य साधन-क्रमो लिखितः । एवं कीर्तन-स्मरणयोश् च ज्ञेयम् ।</p>
<p>इदं च श्रवणं श्रीमन्-महन्-मुखरितं चेन् महा-माहात्म्यं, जात-रुचीनां परम-सुखदं च । तच् च द्विविधं—महद्-आविर्भावितं महत्-कीर्त्यमानं चेति । तत्र श्री-भागवतम् उपलक्ष्य पूर्वं यथा—</p>
<blockquote>
<p><strong>इदं भागवतं नाम पुराणं ब्रह्म-सम्मितम् ।</strong><br>
<strong>उत्तम-श्लोक-चरितं चकार भगवान् ऋषिः ॥</strong> [भा।पु। १.३.४०]</p>
</blockquote>
<p>अत्र तन्-माहात्म्य-सूचनार्थम् एव तत्-कर्तृकत्व-वचनम् ॥</p>
<p>॥ १.३ ॥ श्री-सूतः ॥ २५६ ॥</p>
<p>[२५७]</p>
<p>यथा वा, निगम-कल्प-तरोर् गलितं फलं शुक-मुखाद् अमृत-द्रव-संयुतम् [भा।पु। १.१.३] इत्य्-आदौ । अत्र श्री-शुक-मुखाद् अमृत-द्रव-संयुतत्वेन परम-सुखदत्वम् उक्तम् । एतद्-उपलक्षणत्वेन श्री-लीला-शुकाद्य्-आविर्भावित-कर्णामृतादि-ग्रन्था अपि क्रोडीकर्तव्याः । अथ महत्-कीर्त्यमानं, यथा—</p>
<blockquote>
<p><strong>स उत्तमश्लोक महन्-मुख-च्युतो</strong><br>
<strong>भवत्-पदाम्भोज-सुधा-कणानिलः ।</strong><br>
<strong>स्मृतिं पुनर् विस्मृत-तत्त्व-वर्त्मनां</strong><br>
<strong>कुयोगिनां नो वितरत्य् अलं वरैः ॥</strong> [भा।पु। ४.२०.२५]</p>
</blockquote>
<p>न कामये नाथ तद् अपि [भा।पु। ४.२०.२१] इत्य्-आदि पूर्वोक्तानुसारात् स्व-सुखातिशयेन कैवल्य-सुख-तिरस्कारी महतां मुखाद् विगलितो <strong>भवत्-पादाम्भोज</strong>-माधुर्य-लेशस्यापि सम्बन्धी शब्दात्मकोऽ**निलोविस्मृत-**परम-<strong>तत्त्वा</strong>त्मक-त्वदीय-ज्ञानानाम् अस्माकं त्वदीयां <strong>स्मृतिम्</strong> अपि यच्छति । तस्मात् तथा-विधस्य तस्य परम-साध्य-साधनात्मकत्वाद् <strong>अलम्</strong> अन्यैर् <strong>वरैर्</strong> इत्य् अर्थः ॥</p>
<p>॥ ४.२० ॥ पृथुः श्री-विष्णुम् ॥ २५७ ॥</p>
<p>[२५८-२५९ ]</p>
<p>तद् एव महा-माहात्म्यं महा-सुख-प्रदत्वं चोक्तम् । तद् एतद् उभयम् अप्य् अत्राह द्वाभ्याम्—</p>
<blockquote>
<p><strong>तस्मिन् महन्-मुखरिता मधुभिच्-</strong><br>
<strong>चरित्र-पीयूष-शेष-सरितः परितः स्रवन्ति ।</strong><br>
<strong>ता ये पिबन्त्य् अवितृषो नृप गाढ-कर्णैस्</strong><br>
<strong>तान् न स्पृशन्त्य् अशन-तृड्-भय-शोक-मोहाः ॥</strong> [भा।पु। ४.२९.४०]</p>
</blockquote>
<p><strong>तस्मिन्</strong> साधु-सङ्गे । महद्भिर् <strong>मुखरिताः</strong> कीर्तिताः । <strong>शेषः</strong> सारः । <strong>अवितृषो</strong>ऽलं-बुद्धि-शून्याः । <strong>गाढत्वं</strong> सावधानत्वम् । <strong>अशनं</strong> क्षुत् ।</p>
<blockquote>
<p><strong>एतैर् उपद्रुतो नित्यं जीव-लोकः स्वभावजैः ।</strong><br>
<strong>न करोति हरेर् नूनं कथामृत-निधौ रतिम् ॥</strong> [भा।पु। ४.२९.४१]</p>
</blockquote>
<p>यैर् <strong>एतैर्</strong> अशनादिभिर् <strong>उपद्रुतः</strong> सन् <strong>कथामृत-निधौ रतिं न करोति,</strong> तान् एतान् महत्-कीर्त्यमानानि भगवद्-यशांसि स्व-माहात्म्येन दूरीकृत्य स्व-सुखम् अनुभावयन्तीति पद्य-द्वय-योजनार्थः ॥</p>
<p>॥ ४.२९ ॥ श्री-नारदः प्राचीनबर्हिषम् ॥ २५८-२५९ ॥</p>
<p>[२६०]</p>
<p>तत्रापि श्रवणे श्री-भागवत-श्रवणं तु परम-श्रेष्ठम् । तस्य तादृश-प्रभावमय-शब्दात्मकत्वात् परम-रसमयत्वाच् च । तत्र पूर्वस्माद् यथा—</p>
<blockquote>
<p><strong>श्रीमद्-भागवते महा-मुनि-कृते किं वा परैर् ईश्वरः ।</strong><br>
<strong>सद्यो हृद्य् अवरुध्यतेऽत्र कृतिभिः शुश्रूषुभिस् तत्-क्षणात् ॥</strong><br>
[भा।पु।१.१.२] इति ।</p>
</blockquote>
<p><strong>महा-मुनिः</strong> सर्व-महन्-महनीय-चरण-पङ्कजः श्री-भगवान् । अत्र <strong>किं वा परैर्</strong> इत्य्-आदिना शब्द-स्वाभाविक-माहात्म्यं दर्शितम् ॥</p>
<p>॥ १.१ ॥ श्री-व्यासः ॥ २६० ॥</p>
<p>[२६१]</p>
<p>उत्तरस्माद् यथा—</p>
<blockquote>
<p><strong>सर्व-वेदान्त-सारं हि श्री-भागवतम् इष्यते ।</strong><br>
<strong>तद्-रसामृत-तृप्तस्य नान्यत्र स्याद् रतिः क्वचित् ॥</strong> [भा।पु। १२.१३.१२]</p>
</blockquote>
<p><strong>तद्-रस</strong> एव <strong>अमृतं</strong>, तेन <strong>तृप्तस्य</strong> ॥</p>
<p>॥ १२.१३ ॥ श्री-सूतः ॥ २६१ ॥</p>
<p>[२६२]</p>
<p>अत्रैव विवेचनीयम्—श्री-भगवन्-नामादेः श्रवणं तावत् परमं श्रेयः । तत्रापि महद्-आविर्भावित-प्रबन्धादेः । तत्र महत्-कीर्त्यमानस्य । ततोऽपि श्री-भागवतस्य । तत्रापि च महत्-कीर्त्यमानस्येति । अत्र मूर्त्याभिमतयात्मनः[भा।पु। ११.३.४८] इतिवत् निजाभीष्	ट-नामादि-श्रवणं तु मुहुर् आवर्तयितव्यम् । तत्रापि स-वासन-महानुभाव-मुखात् । सर्वस्य श्री-कृष्ण-नामादि-श्रवणं तु परम-भाग्याद् एव सम्पद्यते, तस्य पूर्ण-भगवत्त्वाद् इति । एवं कीर्तनादिष्व् अप्य् अनुसन्धेयम् । तत्र यत् स्वयं सम्प्रति कीर्त्यते, तद् अपि श्री-शुकदेवादि-महत्-कीर्तित-चरत्वेनानुसन्धाय कीर्तनीयम् इति ।</p>
<p>तद् एव श्रवणं दर्शितम् । अस्य च कीर्तनादितः पूर्वत्वं, तद् विना तत्-तद्-अज्ञानात् । विशेषतश् च यदि साक्षाद् एव महत्-कृतस्य कीर्तनस्य श्रवण-भाग्यं न सम्पद्यते, तदैव स्वयं पृथक्कीर्तनीयम् इति, तत्-प्राधान्यात् । अत एवोक्तं तद्-वाग्-विसर्गो जनताघ-विप्लवः [भा।पु। १.५.११, १२.१२.५२] इत्य्-आदौ । टीका-कृद्भिः—यद् यानि नामानि वक्तरि सति शृण्वन्ति, श्रोतरि सति गृणन्ति । अन्यदा तु स्वयम् एव गायन्ति॥इति ।</p>
<p>अथातः कीर्तनम् । तत्र पूर्ववन् नामादि-क्रमो ज्ञेयः । नाम्नो यथा—</p>
<blockquote>
<p><strong>सर्वेषाम् अप्य् अघवताम् इदम् एव सुनिष्कृतम् ।</strong><br>
<strong>नाम-व्याहरणं विष्णोर् यतस् तद्-विषया मतिः ॥</strong> [भा।पु। ६.२.१०]</p>
</blockquote>
<p>टीका च—<strong>सुनिष्कृतं</strong> श्रेष्ठं प्रायश्चित्तम् इदम् एव । तत्र हेतुः—<strong>यतो</strong> नाम-व्याहरणात् <strong>तद्-विषया</strong> नामोच्चारक-पुरुष-विषया मदीयोऽयं मया सर्वतो रक्षणीय इति <strong>विष्णोर् मतिर्</strong> भवति ॥इत्य् एषा ।</p>
<p>अतः स्वाभाविक-तदीयावेश-हेतुत्वेन तदीय-स्वरूप-भूतत्वात् परम-भागवतानां तद्-एक-देश-श्रवणम् अपि प्रीतिकरम् । यथा पाद्मोत्तर-खण्डे श्री-रामाष्टोत्तर-शत-नाम-स्तोत्रे श्री-शिव-वाक्यम्—</p>
<blockquote>
<p>र-कारादीनि नामानि शृण्वतो देवि जायते ।<br>
प्रीतिर् मे मनसो नित्यं राम-नाम-विशङ्कया ॥ [प।पु। ६.२५४.२१*] इति ।</p>
</blockquote>
<p>तद् एवं सति, पाप-क्षय-मात्र-लक्षणं<sup id="fnref:269"><a href="#fn:269" class="footnote-ref" role="doc-noteref">269</a></sup> कियत् ? इति भावः ॥</p>
<p>॥ ६.२ ॥ श्री-विष्णुदूता यम-दूतान् ॥ २६२ ॥</p>
<p>[२६३]</p>
<p>फलं त्व् इदम् एव, यद् आह—</p>
<blockquote>
<p><strong>एवं-व्रतः स्व-प्रिय-नाम-कीर्त्या</strong><br>
<strong>जातानुरागो द्रुत-चित्त उच्चैः ।</strong><br>
<strong>हसत्य् अथो रोदिति रौति गायत्य्</strong><br>
<strong>उन्माद-वन् नृत्यति लोक-बाह्यः ॥</strong> [भा।पु। ११.२.४०]</p>
</blockquote>
<p>एवं शृण्वन् सुभद्राणि रथाङ्गपाणेः [भा।पु। ११.२.३८] इत्य्-आद्य्-उक्त-प्रकारं <strong>व्रतं</strong> वृत्तं यस्य, तथाभूतोऽपि <strong>स्व-प्रियाणि</strong> स्वाभीष्टानि यानि <strong>नामानि,</strong> तेषां कीर्तनेन <strong>जातानुरागः ।</strong> तत एव चित्त-द्रवाद् <strong>द्रुत-चित्तः</strong> । तत्रोचित-भाव-वैचित्रीभिर् <strong>हसति</strong> इत्य् आदि । अत्र तृतीयाश्रुत्या नाम-कीर्तनस्यैव साधकतमत्वं लब्धम् । तद् एवं <strong>एवं-व्रत</strong> इत्य् अत्रापि शब्दोऽप्य् अध्याहृतः ।</p>
<p>अत एव भक्तिः परेशानुभवो विरक्तिः [भा।पु। ११.२.४२] इत्य्-आद्य्-उत्तर-पद्ये टीका-चूर्णिका—नन्व् इयम् आरूढ-योगिनाम् अपि बहु-जन्मभिर् दुर्लभा गतिः कथं नाम-कीर्तन-मात्रेणैकास्मिन् जन्मनि भवेत् ? इत्य् आशङ्क्य स-दृष्टान्तम् आह—भक्तिर् इति ॥इत्य् एषा ।</p>
<p>इत्थम् उत्थापितं च श्री-भगवन्-नाम-कौमुद्यां सहस्र-नाम-भाष्ये च पुराणान्तर-वचनम्—</p>
<blockquote>
<p>नक्तं दिवा च गत-भीर् जित-निद्र एको<br>
निर्विण्ण ईक्षित-पथो मित-भुक् प्रशान्तः ।<br>
यद्य् अच्युते भगवति समनो न सज्जेन्<br>
नामानि तद्-रति-कराणि पठेद् विलज्जः ॥ इति ।</p>
</blockquote>
<p>अत्र <em>गत-भीर्</em> इत्य्-आदयो गुणा नामैक-तत्परता-सम्पादनार्थाः, न तु कीर्तनाङ्ग-भूताः । भक्ति-मात्रस्य निरपेक्षत्वं, तस्य तु सुतरां तादृशत्वम् इति । यथा विष्णुधर्म-सर्व-पातकातिपातक-महापातक-कारि-द्वितीय-क्षत्र-बन्धूपाख्याने—</p>
<blockquote>
<p>ब्राह्मण उवाच—<br>
यद्य् एतद् अखिलं कर्तुं न शक्नोषि ब्रवीमि ते ।<br>
स्वल्पम् अन्यन् मयोक्तं भो करिष्यति भवान् यदि ॥<br>
क्षत्र-बन्धुर् उवाच—<br>
अशक्यम् उक्तं भवता चञ्चलत्वाद् धि चेतसः ।<br>
वाक्-शरीर-विनिष्पाद्यं यच् छक्यं तद् उदीरय ॥<br>
ब्राह्मण उवाच—<br>
उत्तिष्ठता प्रस्वपता प्रस्थितेन गमिष्यता ।<br>
गोविन्देति सदा वाच्यं क्षुत्-तृट्-प्रस्खलितादिषु ॥ इति ।</p>
</blockquote>
<p>॥ ११.३ ॥ श्री-कविर् विदेहम् ॥ २६३ ॥</p>
<p>[२६४]</p>
<p>अन्यत्र च—</p>
<blockquote>
<p><strong>न निष्कृतैर् उदितैर् ब्रह्म-वादिभिस्</strong><br>
<strong>तथा विशुद्ध्यत्य् अघवान् व्रतादिभिः ।</strong><br>
<strong>यथा हरेर् नाम-पदैर् उदाहृतैस्</strong><br>
<strong>तद् उत्तमश्लोक-गुणोपलम्भकम् ॥</strong> [भा।पु। ६.२.११]</p>
</blockquote>
<p>न च पाप-विशोधन-मात्रेणापक्षीयते तन्-नाम-पदोदाहरणम्, किन्तु गुणानाम् अप्य् उपलम्भकम् अनुभव-हेतुर् भवति ॥</p>
<p>॥ ६.२ ॥ श्री-विष्णु-दूता यम-दूतान् ॥ २६४ ॥</p>
<p>[२६५]</p>
<p>अत एव प्रथम-स्कन्धान्त-स्थितानां राज्ञः श्रेयो-विविदिषा-वाक्यानाम् अनन्तरं द्वितीय-स्कन्धारम्भे सर्वोत्तमम् उत्तरं वक्तुम्—</p>
<blockquote>
<p>इदं भागवतं नाम पुराणं ब्रह्म-सम्मितम् ।<br>
अधीतवान् द्वापरादौ पितुर् द्वैपायनाद् अहम् ॥<br>
परिनिष्ठितोऽपि नैर्गुण्य उत्तम-श्लोक-लीलया ।<br>
गृहीत-चेता राजर्षे आख्यानं यद् अधीतवान् ॥<br>
तद् अहं तेऽभिधास्यामि महा-पौरुषिको भवान् ।<br>
यस्य श्रद्दधताम् आशु स्यान् मुकुन्दे मतिः सती ॥ [भा।पु। २.१.८-१०]</p>
</blockquote>
<p>इति श्री-भागवतस्य परम-महिमानम् उक्त्वा तद्-अनन्तरं श्री-भागवतम् उपक्रममाण एव तस्य नानाङ्गवतः श्री-भगवद्-उन्मुखतया तन्-नाम-कीर्तनम् एवोपदिशति । तत्रापि सर्वेषाम् एव परम-साधनत्वेन परम-साध्यत्वेन चोपदिशति—</p>
<blockquote>
<p><strong>एतन् निर्विद्यमानानाम् इच्छताम् अकुतो-भयम् ।</strong><br>
<strong>योगिनां नृप निर्णीतं हरेर् नामानुकीर्तनम् ॥</strong> [भा।पु। २.१.११]</p>
</blockquote>
<p>टीका च—साधकानां सिद्धानां च नातः परम् अन्यच्-छ्रेयोऽस्तीत्य् आह—<strong>एतद्</strong> इति । <strong>इच्छतां</strong> कामिनां तत्-तत्-फल-साधनम् <strong>एतद्</strong> एव । <strong>निर्विद्यमानानां</strong> मुमुक्षूणां मोक्ष-साधनम् एतद् एव । <strong>योगिनां</strong> ज्ञानिनां फलं चैतद् एव <strong>निर्णीतम्</strong> । नात्र प्रमाणं वक्तव्यम् इत्य् अर्थः ॥ इत्य् एषा ।</p>
<p>नाम-कीर्तनं चेदम् उच्चैर् एव प्रशस्तम्—नामान्य् अनन्तस्य हत-त्रपः पठन् [भा।पु।१.६.२७] इत्य्-आदौ ।</p>
<p>अथ पाद्मोक्ता दशाप्य् अपराधाः परित्याज्याः । यथा सनत्-कुमार-वाक्यम्—</p>
<blockquote>
<p>सर्वापराध-कृद् अपि मुच्यते हरि-संश्रयात् ।<br>
हरेर् अप्य् अपराधान् यः कुर्याद् द्विपद-पांसवः ॥<br>
नामाश्रयः कदाचित् स्यात् तरत्य् एव स नामतः ।<br>
नाम्नोऽपि सर्व-सुहृदो ह्य् अपराधात् पतत्य् अधः ॥[प।पु। ४.२५.१२-१३] इति ।</p>
</blockquote>
<p>अपराधाश् चैते—</p>
<blockquote>
<p>सतां निन्दा नाम्नः परमम् अपराधं वितनुते<br>
यतः ख्यातिं यातं कथम् उ सहते तद्-विगर्हाम् ।<br>
शिवस्य श्री-विष्णोर् य इह गुण-नामादि-सकलं<br>
धिया भिन्नं पश्येत् स खलु हरि-नामाहित-करः ॥<br>
गुरोर् अवज्ञा श्रुति-शास्त्र-निन्दनम्<br>
तथार्थ-वादो हरि-नाम्नि कल्पनम् ।<br>
नाम्नो बलाद् यस्य हि पाप-बुद्धिर्<br>
न विद्यते तस्य यमैर् हि शुद्धिः ॥<br>
धर्म-व्रत-त्याग-हुतादि-सर्व-<br>
शुभ-क्रिया-साम्यम् अपि प्रमादः ।<br>
अश्रद्दधाने विमुखेऽप्य् अशृण्वति<br>
यश् चोपदेशः शिव-नामापराधः ॥<br>
श्रुत्वापि नाम-माहात्म्ये<br>
यः प्रीति-रहितोऽधमः ।<br>
अहं-ममादि-परमो<br>
नाम्नि सोऽप्य् अपराध-कृत् ॥[प।पु। ४.२५.१५-१८] इति ।</p>
</blockquote>
<p>अत्र सर्वापराध-कृद् अपि इत्य्-आदौ श्री-विष्णु-यामल-वाक्यम् अप्य् अनुसन्धेयम्—</p>
<blockquote>
<p>मम नामानि लोकेऽस्मिन् श्रद्धया यस् तु कीर्तयेत् ।<br>
तस्यापराध-कोटीस् तु क्षमाम्य् एव न संशयः ॥ इति ।</p>
</blockquote>
<p><em>सतां निन्दा</em> इत्य् अनेन हिंसादीनां वचनागोचरत्वं दर्शितम् । निन्दादयस् तु यथा स्कान्दे श्री-मार्कण्डेय-भगीरथ-संवादे—</p>
<blockquote>
<p>निन्दां कुर्वन्ति ये मूढा वैष्णवानां महात्मनाम् ।<br>
पतन्ति पितृभिः सार्धं महा-रौरव-संज्ञिते ॥<br>
हन्ति निन्दति वै द्वेष्टि वैष्णवान् नाभिनन्दति ।<br>
क्रुध्यते याति नो हर्षं दर्शने पतनानि षट् ॥ इति ।</p>
</blockquote>
<p>तन्-निन्दा-श्रवणेऽपि दोष उक्तः—</p>
<blockquote>
<p>निन्दां भगवतः शृण्वन् तत्-परस्य जनस्य वा ।<br>
ततो नापैति यः सोऽपि यात्य् अधः सुकृताच् च्युतः ॥[भा।पु। १०.७४.४०] इति ।</p>
</blockquote>
<p>_ततो_ऽपगमश् चासमर्थस्यैव । समर्थेन तु निन्दक-जिह्वा छेत्तव्या । तत्राप्य् असमर्थेनस्व-प्राण-परित्यागोऽपि कर्तव्यः । यथोक्तं देव्या—</p>
<blockquote>
<p>कर्णौ पिधाय निरियाद् यद् अकल्प ईशे<br>
धर्मावितर्य् असृणिभिर् नृभिर् अस्यमाने ।<br>
जिह्वाम् प्रसह्य रुषतीम् असतीं प्रभुश् चेच्<br>
छिन्द्याद् असून् अपि ततो विसृजेत् स धर्मः ॥ [भा।पु। ४.४.१७] इति ।</p>
</blockquote>
<p><em>शिवस्य श्री-विष्णोर्</em> इत्य् अत्रैवम् अनुसन्धेयम् । श्रूयतेऽपि—</p>
<blockquote>
<p>यद् यद् विभूतिमत् सत्त्वं श्रीमद् ऊर्जितम् एव वा ।<br>
तत् तद् एवावगच्छ त्वं मम तेजोऽंश-संभवम् ॥ [गीता १०.४१] इति ।</p>
</blockquote>
<p>ब्रह्मा भवोऽहम् अपि यस्य कलाः कलायाः [भा।पु। १०.६८.२६] इति ।</p>
<p>यत्-पाद-निःसृत-सरित्-प्रवरोदकेन</p>
<blockquote>
<p>तीर्थेन मूर्ध्नाधिकृतेन शिवः शिवोऽभूत् [भा।पु। ३.२८.२२] इति ।<br>
सृजामि तन्-नियुक्तोऽहं हरो हरति तद्-वशः ।<br>
विश्वं पुरुष-रूपेण परिपाति त्रिशक्ति-धृक् ॥ [भा।पु। २.६.३०]</p>
</blockquote>
<p>तथा माध्व-भाष्य-दर्शितानि वचनानि ब्रह्माण्डे—</p>
<blockquote>
<p>रुजं द्रावयते यस्माद् रुद्रस् तस्माज् जनार्दनः ।<br>
ईशनाद् एव चेशानो महा-देवो महत्त्वतः ॥<br>
पिबन्ति ये नरा नाकं मुक्ताः संसार-सागरात् ।<br>
तद्-आधारो यतो विष्णुः पिनाकीति ततः स्मृतः ॥<br>
शिवः सुखात्मकत्वेन सर्व-संरोधनाद् धरः ।<br>
कृत्त्यात्मकम् इमं देहं यतो वस्ते प्रवर्तयन् ॥<br>
कृत्तिवासास् ततो देवो विरिञ्चिश् च विरेचनात् ।<br>
बृंहणाद् ब्रह्म-नामासौ ऐश्वर्याद् इन्द्र उच्यते ॥<br>
एवं नाना-विधैः शब्दैर् एक एव त्रिविक्रमः ।<br>
वेदेषु च पुराणेषु गीयते पुरुषोत्तमः ॥ इति ।</p>
</blockquote>
<p>वामने—</p>
<blockquote>
<p>न तु नारायणादीनां नाम्नाम् अन्यत्र संशयः ।<br>
अन्य-नाम्नां गतिर् विष्णुर् एक एव प्रकीर्तितः ॥ इति ।</p>
</blockquote>
<p>स्कान्दे—</p>
<blockquote>
<p>ऋते नारायणादीनि नामानि पुरुषोत्तमः ।<br>
अदाद् अन्यत्र भगवान् राजेवर्ते स्वकं पुरम् ॥ इति ।</p>
</blockquote>
<p>ब्राह्मे—</p>
<blockquote>
<p>चतुर्मुखः शतानन्दो ब्रह्मणः पद्मभूर् इति।<br>
उग्रो भस्मधरो नग्नः कपालीति शिवस्य च ।<br>
विशेष्-नामानि ददौ स्वकीयान्य् अपि केशवः ॥ इति ।</p>
</blockquote>
<p>तद् एवं <em>श्री-विष्णोः</em> सर्वात्मकत्वेन प्रसिद्धत्वात् तस्मात् सकाशात् <em>शिवस्य गुण-नामादिकंभिन्नं</em> शक्त्य्-अन्तर-सिद्धम् इति <em>यो धियापि पश्येद्</em> इत्य् अर्थः । द्वयोर् अभेद-तात्पर्येण षष्ठ्य्-अन्तत्वे सति श्री-विष्णोश् चेत्य् अपेक्ष्य <em>च</em>-शब्दः क्रियेत । तत्-प्राधान्य-विवक्षयैव <em>श्री</em>-शब्दश् च तत्रैव दत्तः । अत एव <em>शिव-नामापराध</em> इति शिव-शब्देन मुख्यतया श्री-विष्णुर् एव प्रतिपादित इत्य् अभिप्रेतम् । सहस्र-नामादौ च स्थाणु-शिवादि-शब्दास् तथैव ।</p>
<p>अथ <em>श्रुति-शास्त्र-निन्दनम्</em>—यथा पाषण्ड-मार्गेण दत्तात्रेय-र्षभ-देवोपासकानां पाषण्डिनाम् ।</p>
<p>तथा_अर्थ-वादः_ स्तुति-मात्रम् इदम् इति मननम् । <em>कल्पनं</em> तन्-माहात्म्य-गौणता-करणाय गत्य्-अन्तर-चिन्तनम् । यथोक्तं कौर्मे व्यास-गीतायां—</p>
<blockquote>
<p>देव-द्रोहाद् गुरु-द्रोहः कोटि-कोटि-गुणाधिकः ।<br>
ज्ञानापवादो नास्तिक्यं तस्मात् कोटि-गुणाधिकम् ॥ इति ।</p>
</blockquote>
<p>यत् तु श्री-विष्णु-पार्षदेभ्यः श्रुत-नाम-माहात्म्यस्याप्य् अजामिलस्य सोऽहं व्यक्तं पतिष्यामि नरके भृश-दारुणे [भा।पु। ६.२.२९] इत्य् एतद् वाक्यं, तत् खलु स्व-दौरात्म्य-मात्र-दृष्ट्या । नाम-माहात्म्य-दृष्ट्या त्व् अग्रे वक्ष्यते, तथापि मे दुर्भगस्य [भा।पु। ६.२.३२-३३] इत्य्-आदि द्वयम् ।</p>
<p><em>नाम्नो बलाद्</em> इति । यद्यपि भवेन् नाम्नो बलेनापि कृतस्य पापस्य तेन नाम्ना क्षयः, तथापि येन नाम्नो बलेन परम-पुरुषार्थ-स्वरूपं सच्-चिद्-आनन्द-सान्द्रं साक्षाच्-छ्री-भगवच्-चरणारविन्दं साधयितुं प्रवृत्तः, तेनैव परम-घृणास्पदं पाप-विषयं साधयतीति परम-दौरात्म्यम् । ततः कदर्थयत्य् एव तं तन् नाम चेति तत्-पाप-कोटि-महत्तमस्यापराधस्यापातो बाढम् एव । ततो <em>यमैर्</em> बहुभिर् यम-नियमादिभिः कृत-प्रायश्चित्तस्य क्रमेण प्राप्ताधिकारैर् अनेकैर् अपि दण्ड-धरैर् वा कृत-दण्डस्य तस्य शुद्ध्य्-अभावो युक्त एव । नामापराध-युक्तानाम् इत्य्-आदि वक्ष्यमाणानुसारेण पुनर् अपि सतत-नाम-कीर्तन-मात्रस्य तत्र प्रायश्चित्तत्वात् । <em>सर्वापराध-कृदपि</em> इत्य्-आद्य्-उक्त्य्-अनुसारेण नामापराध-युक्तस्य भगवद्-भक्तिमतोऽप्य् अधः-पात-लक्षण-भोग-नियमाच् च । तत इन्द्रस्याश्वमेधाख्य-भगवद्-यजन-बलेन वृत्र-हत्या-प्रवृत्तिस् तु लोकोपद्रव-शान्तिं तदीयासुर-भाव-खण्डनं चेच्छूनाम् ऋषीणाम् अङ्गीकृतत्वान् न दोष इति मन्तव्यम् ।</p>
<p>अथ <em>धर्म-व्रत-त्यागः</em> इति धर्मादिभिः साम्य-मननम् अपि <em>प्रमादः</em>, अपराधो भवतीत्य् अर्थः । अत एव च—</p>
<blockquote>
<p>वेदाक्षराणि यावन्ति पठितानि द्विजातिभिः ।<br>
तावन्ति हरि-नामानि कीर्तितानि न संशयः ॥</p>
</blockquote>
<p>इत्य् अतिदेशेनापि नाम्न एव माहात्म्यम् आयाति । उक्तं हि—मधुर-मधुरम् एतन् मङ्गलं मङ्गलानां सकल-निगम-वल्ली-सत्-फलं चित्-स्वरूपम् इति ।</p>
<p>तथा श्री-विष्णु-धर्मे—</p>
<blockquote>
<p>ऋग्-वेदो हि यजुर्-वेदः साम-वेदोऽप्य् अथर्वणः ।<br>
अधीतास् तेन येनोक्तं हरिर् इत्य् अक्षर-द्वयम् ॥</p>
</blockquote>
<p>स्कान्दे पार्वत्य्-उक्तौ—</p>
<blockquote>
<p>मा ऋचो मा यजुस् तात मा साम पठ किञ्चन ।<br>
गोविन्देति हरेर् नाम गेयं गायस्व नित्यशः ॥</p>
</blockquote>
<p>पाद्मे श्री-रामाष्टोत्तर-शत-नाम-स्तोत्रे—</p>
<p>विष्णोर् एकैक-नामैव सर्व-वेदाधिकं मतम् [प।पु। ६.२५४.२७] इति ।</p>
<p>अथ <em>अश्रद्दधाने</em> इत्य्-आदिनोपदेष्टुर् अपराधं दर्शयित्वोपदेशस्याह—श्रुत्वेति । यतः <em>अहं-ममादि-परमः</em> अहन्ता-ममताद्य्-एक-तात्पर्येण तस्मिन्न् अनादरवान् इत्य् अर्थः । नामैकं यस्य वाचि स्मरण-पथ-गतम् [प।पु। ४.२५.२४, §१५३]इत्य्-आदौ देह-द्रविणादि-निमित्तक-पाषण्ड-शब्देनन् च दशापराधा लक्ष्यन्ते पाषण्ड-मयत्वात् तेषाम् । तथा तद्-विधानाम् एवापराधान्तरम् उक्तं पाद्म-वैशाख-माहात्म्ये—</p>
<blockquote>
<p>अवमन्य प्रयान्ति ये भगवत्-कीर्तनं नराः ।<br>
ते यान्ति नरकं घोरं तेन पापेन कर्मणा ॥ [प।पु। ५.९६.६३] इति ।</p>
</blockquote>
<p>एषां चापराधानाम् अनन्य-प्रायश्चित्तत्वम् एवोक्तं तत्रैव—</p>
<blockquote>
<p>नामापराध-युक्तानां नामान्य् एव हरन्त्य् अघम् ।<br>
अविश्रान्त-प्रयुक्तानि तान्य् एवार्थ-कराणि च ॥ इति ।</p>
</blockquote>
<p>अत्र सत्-प्रभृतिष्व् अपराधे तु तत्-सन्तोषार्थम् एव सन्तत-नाम-कीर्तनादिकं समुचितम् । अम्बरीष-चरितादौ तद्-एक-क्षम्यत्वेनापराधानां दर्शनात् । उक्तं च नाम-कौमुद्याम्—महद्-अपराधस्य भोग एव निवर्तकः तद्-अनुग्रहो वा इति । तस्माद् अगत्य्-अन्तराभावात् साधूक्तं <strong>एतन्निर्विद्यमानानाम्</strong> [भा।पु। २.१.११] इति ।</p>
<p>एवं श्री-नारदेनोक्तं बृहन्-नारदीये—</p>
<blockquote>
<p>महिम्नाम् अपि यन्-नाम्नः पारं गन्तुम् अनीश्वराः ।<br>
मनवोऽपि मुनीन्द्राश् च कथं तं क्षुण्ण-धीर्<sup id="fnref:270"><a href="#fn:270" class="footnote-ref" role="doc-noteref">270</a></sup> भजे ॥ इति ॥</p>
</blockquote>
<p>॥ २.१ ॥ श्री-शुकः ॥ २६५ ॥</p>
<p>[२६६]</p>
<p>अथ श्री-रूप-कीर्तनम्—</p>
<p><strong>प्रत्याक्रष्टुं नयनम् अबला</strong> इत्य्-आदौ—</p>
<p><strong>यच् छ्रीर् वाचां जनयति रतिं कीर्त्यमाना कवीनाम् ॥</strong> [भा।पु। ११.३०.३] इति ।</p>
<p>यस्य श्री-कृष्ण-रूपस्य शोभा-सम्पत्तिः <strong>कीर्त्यमाना</strong> सती <strong>कवीनां</strong> तत्-कीर्तकानां <strong>वाचां</strong> तत्-कीर्तनेष्व् एव रागं <strong>जनयति</strong> । अथोक्तं श्री-चतुःसनेन—कामं भवः सवृजिनैर् निरयेषु नः स्तात् [भा।पु। ३.१५.४९] इत्य्-आदौ, वाचश् च नस् तुलसिवद् यदि तेऽङ्घ्रि-शोभाः इति ।</p>
<p>॥ ११.३० ॥ राजा श्री-शुकम् ॥ २६६ ॥</p>
<p>[२६७]</p>
<p>अथ गुण-कीर्तनम्—</p>
<blockquote>
<p><strong>इदं हि पुंसस् तपसः श्रुतस्य वा</strong><br>
<strong>स्विष्टस्य सूक्तस्य च बुद्ध-दत्तयोः ।</strong><br>
<strong>अविच्युतोऽर्थः कविभिर् निरूपितो</strong><br>
<strong>यद् उत्तमःश्लोक-गुणानुवर्णनम् ॥</strong> [भा।पु। १.५.२२]</p>
</blockquote>
<p><strong>श्रुतं</strong> वेदाध्ययनम् । <strong>स्विष्टं</strong> यागादि । <strong>सूक्तं</strong> मन्त्रादि-जपः । <strong>बुद्धं</strong>शास्त्रीय-बोधः। <strong>दत्तं</strong> दानम् । एतेषां भगवद्-अर्पितानां सताम् एव <strong>अविच्युतोऽर्थः</strong> नित्यं फलम् । किं तत्? <strong>उत्तमश्लोकस्यगुणानुवर्णनं</strong> यत् । जातायाम् अपि गुणानुवर्णन-साध्यायां परम-पुरुषार्थ-रूपायां रतौ गुणानुवर्णनस्य प्रत्युत नित्य-नित्योल्लासाद् अविच्युतत्वम् उक्तम् । तस्माद् अविच्युतत्वेन रतिम् एवास्य फलं सूचयति ॥</p>
<p>॥ १.५ ॥ श्री-नारदः श्री-व्यासम् ॥ २६७ ॥</p>
<p>[२६८]</p>
<p>अथलीला-कीर्तनम्—</p>
<blockquote>
<p><strong>शृण्वतः श्रद्धया नित्यं गृणतश् च स्व-चेष्टितम् ।</strong><br>
<strong>कालेन नातिदीर्घेन भगवान् विशते हृदि ॥</strong> [भा।पु। २.८.३]</p>
</blockquote>
<p><strong>नातिदीर्घेन</strong> स्वल्पेनैव । <strong>विशते</strong> स्फुरति ॥</p>
<p>॥ २.८ ॥ श्री-परीक्षित् ॥ २६८ ॥</p>
<p>[२६९]</p>
<p>तथा—</p>
<blockquote>
<p><strong>मृषा गिरस् ता ह्य् असतीर् असत्-कथा</strong><br>
<strong>न कथ्यते यद् भगवान् अधोक्षजः ।</strong><br>
<strong>तद् एव सत्यं तद् उ हैव मङ्गलं</strong><br>
<strong>तद् एव पुण्यं भगवद्-गुणोदयम् ॥</strong> [भा।पु। १२.१२.४९] इत्य्-आदि,<br>
<strong>यद् उत्तमःश्लोक-यशोऽनुगीयते</strong> [भा।पु। १२.१२.५०] इत्य् अन्तम् ।</p>
</blockquote>
<p><strong>असतीर्</strong> असत्यः । <strong>असतां</strong> भगवतस् तद्-भक्तेभ्यश् चान्येषां <strong>कथा</strong> यासु ताः । <strong>यद्</strong> यासु गीःषु <strong>न कथ्यते</strong> । <strong>उत्तमश्लोकस्य यशोऽनुगीयत</strong> इति तु यत्, <strong>तत्</strong> तदीय-लीला-मयानुगानम् एव <strong>सत्यम्</strong> इत्य्-आदि । कथं सत्यत्वं मङ्गलत्वं च ? तत्राह—<strong>भगवद्-गुणानाम् उदयो</strong> गायक-हृदि स्फूर्तिर् यस्मात् तत्, तदीय-रति-प्रदम् इत्य् अर्थः । स्कान्दे—</p>
<blockquote>
<p>यत्र यत्र महीपाल वैष्णवी वर्तते कथा ।<br>
तत्र तत्र हरिर् याति गौर् यथा सुत-वत्सला ॥</p>
</blockquote>
<p>विष्णुधर्मे स्कान्दे च भगवद्-उक्तौ—</p>
<blockquote>
<p>मत्-कथा-वाचकं नित्यं मत्-कथा-श्रवणे रतम् ।<br>
मत्-कथा-प्रीति-मनसं नाहं त्यक्ष्यामि तं नरम् ॥ इति ।</p>
</blockquote>
<p>अत्र च <strong>अनुगीयत</strong> इत्य् अनेन सुकण्ठता चेद् गानम् एव कर्तव्यं, तच् च प्रशस्तम् इत्य् आयातम्। एवं नामादीनाम् अपि । उक्तं च—</p>
<blockquote>
<p>गीतानि नामानि तद्-अर्थकानि<br>
गायन् विलज्जो विचरेद् असङ्गः । [भा।पु। ११.२.३९] इति ।</p>
</blockquote>
<p>अन्यत्र च—</p>
<blockquote>
<p>यानीह विश्व-विलयोद्भव-वृत्ति-हेतुः<br>
कर्माण्य् अनन्य-विषयाणि हरिश् चकार ।<br>
यस् त्व् अङ्ग गायति शृणोत्य् अनुमोदते वा<br>
भक्तिर् भवेद् भगवति ह्य् अपवर्ग-मार्गे ॥ [भा।पु। १०.६९.४५] इति ।</p>
</blockquote>
<p>गान-शक्त्य्-अभावे स्वस्माद् उत्कृष्टतरस्य प्राप्तौ वा तच् छृणोति । तदा शक्त्य्-अभावे तद् अनुमोदतेऽपीत्य् अर्थः । श्री-विष्णु-धर्मे श्री-विष्णूक्तौ—</p>
<blockquote>
<p>रागेणाकृष्यते चेतो गान्धर्वाभिमुखं यदि ।<br>
मयि बुद्धिं समास्थाय गायेथा मम सत्-कथाः ॥ इति ।</p>
</blockquote>
<p>पाद्मे च कार्त्तिक-माहात्म्ये श्री-भगवद्-उक्तौ—</p>
<blockquote>
<p>नाहं वसामि वैकुण्ठे योगिनां हृदये न च ।<br>
मद्-भक्ता यत्र गायन्ति तत्र तिष्ठामि नारद ॥<br>
तेषां पूजादिकं गन्ध-धूपाद्यैः क्रियते नरैः ।<br>
तेन प्रीतिं परां यामि न तथा मम पूजनात् ॥ [प।पु। ६.९२.२१, २३]इति ।</p>
</blockquote>
<p>ते च प्राणि-मात्राणाम् एव परमोपकर्तारः, किम् उत स्वेषाम् । यथोक्तं नारसिंहे श्री-प्रह्लादेन—</p>
<blockquote>
<p>ते सन्तः सर्व-भूतानां निरुपाधिक-बान्धवाः ।<br>
ये नृसिंह भवन्-नाम गायन्त्य् उच्चैर् मुदान्विताः ॥ इति ।</p>
</blockquote>
<p>अत्र च बहुभिर् मिलित्वा कीर्तनं सङ्कीर्तनम् इत्य् उच्यते । तत् तु चमत्कार-विशेष-पोषात् पूर्वतोऽप्य् अधिकम् इति ज्ञेयम् । अत्र च नाम-सङ्कीर्तने यथोपदिष्टं कलि-युग-पावनावतारेण श्री-भगवता—</p>
<blockquote>
<p>तृणाद् अपि सुनीचेन तरोर् अपि सहिष्णुना ।<br>
अमानिना मानदेन कीर्तनीयः सदा हरिः ॥ [पद्या। ३२] इति ।</p>
</blockquote>
<p>॥ १२.१२ ॥ श्री-सूतः ॥ २६९ ॥</p>
<p>[२७०]</p>
<p>इयं च कीर्तनाख्या भक्तिर् भगवतो द्रव्य-जाति-गुण-क्रियाभिर् दीन-जनैक-विषयापार-करुणा-मयीति श्रुति-पुराणादि-विश्रुतिः । कलौ च दीनत्वं, यथा ब्रह्म-वैवर्ते—</p>
<blockquote>
<p>अतः कलौ तपो-योग-विद्या-याज्ञादिकाः क्रियाः ।<br>
साङ्गाः भवन्ति न कृताः कुशलैर् अपि देहिभिः ॥ इति ।</p>
</blockquote>
<p>अत एव कलौ स्वभावत एवातिदीनेषु लोकेष्व् आविर्भूय तान् अनायासेनैव तत्-तद्-युग-गत-महा-साधनानां सर्वम् एव फलं ददाना सा कृतार्थयति । यत एव तयैव कलौ भगवतो विशेषतश् च सन्तोषो भवति,</p>
<blockquote>
<p>तथा चैवोत्तमं लोके तपः श्री-हरि-कीर्तनम् ।<br>
कलौ युगे विशेषेण विष्णु-प्रीत्यै समाचरेत् ॥</p>
</blockquote>
<p>इति स्कान्द-चातुर्मास्य-माहात्म्य-वचनानुसारेण । तद् एवम् आह—</p>
<blockquote>
<p><strong>कृते यद् ध्यायतो विष्णुं त्रेतायां यजतो मखैः ।</strong><br>
<strong>द्वापरे परिचर्यायां कलौ तद् धरि-कीर्तनात् ॥</strong> [भा।पु। १२.३.५२] इति ।</p>
</blockquote>
<p>यद् यत् कृतादिषु तेन तेन साधनेन स्यात्, <strong>तत्</strong> सर्वं <strong>कलौहरि-कीर्तनाद्</strong> भवतीति । अन्यत्र च—</p>
<blockquote>
<p>ध्यायन् कृते यजन् यज्ञैस् त्रेतायां द्वापरेऽर्चयन् ।<br>
यद् आप्नोति तद् आप्नोति कलौ सङ्कीर्त्य केशवम् ॥ [वि।पु। ६.२.१७]इति ।</p>
</blockquote>
<p>॥१२.३॥ श्री-शुकः ॥ २७० ॥</p>
<p>[२७१]</p>
<p>अत एव—</p>
<blockquote>
<p><strong>कलिं सभाजयन्त्य् आर्या गुण-ज्ञाः सार-भागिनः ।</strong><br>
<strong>यत्र सङ्कीर्तनेनैव सर्व-स्वार्थोऽभिलभ्यते ॥</strong> [भा।पु। ११.५.३६]</p>
</blockquote>
<p><strong>गुण-ज्ञाः</strong> कीर्तन-प्रचार-रूपं तद्-गुणं जानन्तः । अत एव तद्-दोषाग्रहणात् <strong>सार-भागिनः</strong> सार-मात्र-ग्रहणाः <strong>कलिंसभाजयन्ति</strong> । गुणम् एव दर्शयति—<strong>यत्र</strong> प्रचारितेन <strong>सङ्कीर्तनेनैव</strong> साधनान्तर-निरपेक्षेण तेनेत्य् अर्थः । <strong>सर्वो</strong> ध्यानादिभिः कृतादिषु साधन-सहस्रैः साध्यः ॥</p>
<p>[२७२]</p>
<p>कीर्तनस्यैव महिमानम् आह—</p>
<blockquote>
<p><strong>न ह्य् अतः परमो लाभो देहिनां भ्राम्यताम् इह ।</strong><br>
<strong>यतो विन्देत परमां शान्तिं नश्यति संसृतिः ॥</strong> [भा।पु। ११.५.३७]</p>
</blockquote>
<p><strong>अतः</strong> कीर्तनात् । <strong>यतो</strong> यस्मात् कीर्तनात् । <strong>परमां शान्तिं,</strong> शमो मन्-निष्ठता बुद्धिः[११.१९.३६] इति भगवद्-वाक्यानुसारेण ध्यानादिभिर् अप्य् असाध्यां सर्वोत्कृष्टां भगवन्-निष्ठां प्राप्नोति । अनुषङ्गेण <strong>संसारश्</strong> च <strong>नश्यति</strong> । अत एव ध्यान-निष्ठा अपि कृतादि-प्रजा एतादृशीं भगवन्-निष्ठां न प्राप्तवत्यः, महा-भागवता नित्यं कलौ कुर्वन्ति कीर्तनम् इति स्कान्दाद्य्-अनुसारेण  तादृश-निष्ठा-कारणं कीर्तन-माहात्म्यं च । दीनैक-कृपातिशय-शालिना भगवता तदानीं तत्-तत्-सामर्थ्यावसरे यस्मान् न प्रकाशितं, तस्माद् ध्यानादि-समर्थास् ताः प्रजा जिह्वौष्ठ-स्पन्दन-मात्रस्य नातिसाधनत्वं भवेद् इति मत्वा तन् न श्रद्धितवत्यश् च ॥</p>
<p>[२७३]</p>
<p>ततः कलि-प्रजानां परम-भगवन्-निष्ठतां श्रुत्वा तद्-अर्थं कलाव् एव केवलं निज-जन्म प्रार्थयन्त इत्य् आह—</p>
<blockquote>
<p><strong>कृतादिषु प्रजा राजन् कलाव् इच्छन्ति सम्भवम् ।</strong><br>
<strong>कलौ खलु भविष्यन्ति नारायण-परायणाः ॥</strong> [भा।पु। ११.५.३८]</p>
</blockquote>
<p>तत्-परायणत्वम् अत्र तदीय-प्रेमातिशयवत्त्वम् । एतद् एव <strong>परमां शान्तिम्</strong> इत्य् अनेन कार्य-द्वारा व्यञ्जितं, मुक्तानाम् अपि सिद्धानां नारायण-परायणः सुदुर्लभः प्रशान्तात्मा [भा।पु। ६.१४.५] इत्य् अत्र यद्वत् ।अत्र कलि-सङ्गेन कीर्तनस्य गुणोत्कर्ष इति न वक्तव्यं, भक्ति-मात्रे काल-देश-नियमस्य निषिद्धत्वात्, विशेषतो नामोपलक्ष्य च विष्णु-धर्मे च क्षत्रबन्धूपाख्याने—</p>
<blockquote>
<p>न देश-नियमस् तत्र न काल-नियमस् तथा ।<br>
नोच्छिष्टादौ निषेधश् च हरेर् नामानि लुब्धक ॥ इति ।</p>
</blockquote>
<p>स्कान्दे पाद्म-वैशाख-माहात्म्ये विष्णु-धर्मे च—चक्रायुधस्य नामानि सदा सर्वत्र कीर्तयेत् इति । स्कान्द एव च—</p>
<blockquote>
<p>न देश-कालावस्थात्म-शुद्ध्य्-आदिकम् अपेक्षते ।<br>
किन्तु स्वतन्त्रम् एवैतन् नाम कामित-कामदम् ॥ इति ।</p>
</blockquote>
<p>विष्णु-धर्मे च—</p>
<blockquote>
<p>कलौ कृत-युगं तस्य कलिस् तस्य कृते युगे ।<br>
यस्य चेतसि गोविन्दो हृदये यस्य नाच्युतः ॥ इति ।</p>
</blockquote>
<p>न च कलाव् अन्य-साधनासमर्थत्वाद् एव तेनाल्पेनापि महत् फलं भवति, न तु तस्य गरीयस्त्वेनेति मन्तव्यम् ।</p>
<blockquote>
<p>यस्मिन् न्यस्त-मतिर् न याति नरकं स्वर्गोऽपि यच्-चिन्तने<br>
विघ्नो यत्र निवेशितात्म-मनसां ब्राह्मोऽपि लोकोऽल्पकः ।<br>
मुक्तिं चेतसि यः स्थितोऽमल-धियां पुंसां ददात्य् अव्ययः<br>
किं चित्रं यद् अघं प्रयाति विलयं तत्राच्युते कीर्तिते ॥ [वि।पु। ६.८.५७]</p>
</blockquote>
<p>इति समाधि-पर्यन्ताद् अपि स्मरणात् कैमुत्येन कीर्तनस्यैव गरीयस्त्वं श्री-विष्णु-पुराणे दर्शितम् । अत एवोक्तम् एतन्-निर्विद्यमानानां [भा।पु। २.१.११] इत्य्-आदि । तथा च—</p>
<blockquote>
<p>अघच्छित् स्मरणं विष्णोर् बह्व्-आयासेन साध्यते ।<br>
ओष्ठ-स्पन्दन-मात्रेण कीर्तनं तु ततो वरम् ॥ इति वैष्णव-चिन्तामणौ ।<br>
येन जन्म-शतैः पूर्वं वासुदेवः समर्चितः ।<br>
तन्-मुखे हरि-नामानि सदा तिष्ठन्ति भारत ॥ इत्य् अन्यत्र ।</p>
</blockquote>
<p>सर्वापराध-कृद् अपि इत्य्-आदि-नामापराध-भजन-स्तोत्रे च । तस्मात् सर्वत्रैव युगे श्रीमत्-कीर्तनस्य समानम् एव सामर्थ्यम् । कलौ च श्री-भगवता कृपया तद् ग्राह्यत<sup id="fnref:271"><a href="#fn:271" class="footnote-ref" role="doc-noteref">271</a></sup> इत्य् अपेक्षयैव तत्र तत्-प्रशंसेति स्थितम् ।अत एव यदन्यापि भक्तिः कलौ कर्तव्या, तदा तत्-संयोगेनैवेत्य् उक्तम्—यज्ञैः सङ्कीर्तन-प्रायैर् यजन्ति हि सुमेधसः [भा।पु। ११.५.२९] इति । अत्र च स्वतन्त्रम् एव नाम-कीर्तनम् अत्यन्त-प्रशस्तम्—</p>
<blockquote>
<p>हरेर् नाम हरेर् नाम हरेर् नामैव केवलम् ।<br>
कलौ नास्त्य् एव नास्त्य् एव नास्त्य् एव गतिर् अन्यथा ॥ इत्य्-आदौ ।</p>
</blockquote>
<p>तस्मात् साधूक्तं कलिं सभाजयन्त्य् आर्या गुणज्ञाः [भा।पु। ११.५.३] इत्य्-आदि-त्रयम् ॥</p>
<p>॥११.५॥ श्री-करभाजनो निमिम् ॥ २७१-२७३ ॥</p>
<p>[२७४]</p>
<p>तद् एवं कलौ नाम-कीर्तन-प्रचार-प्रभावेणैव परम-भगवत्-परायणत्व-सिद्धिर् दर्शिता । तत्र पाषण्ड-प्रवेशेन नामापराधिनो ये, तेषां तु तद्-बहिर्मुखत्वम् एव स्याद् इति व्यतिरेकेण तद् द्रढयति—</p>
<blockquote>
<p><strong>कलौ न राजन् जगतां परं गुरुं</strong><br>
<strong>त्रि-लोक-नाथानत-पाद-पङ्कजम् ।</strong><br>
<strong>प्रायेण मर्त्या भगवन्तम् अच्युतं</strong><br>
<strong>यक्ष्यन्ति पाषण्ड-विभिन्न-चेतसः ॥</strong><br>
<strong>यन्-नामधेयं म्रियमाण आतुरः</strong><br>
<strong>पतन् स्खलन् वा विवशो गृणन् पुमान् ।</strong><br>
<strong>विमुक्त-कर्मार्गल उत्तमां गतिं</strong><br>
<strong>प्राप्नोति यक्ष्यन्ति न तं कलौ जनाः ॥</strong> [भा।पु। १२.३.४३-४४]</p>
</blockquote>
<p>स्पष्टम् ॥</p>
<p>॥ १२.३ ॥ श्री-शुकः ॥ २७४ ॥</p>
<p>[२७५]</p>
<p>तद् एवं कीर्तनं व्याख्यातम् । तत्रास्मिन् कीर्तने निज-दैन्य-निजाभीष्ट-विज्ञप्ति-स्तव-पाठाव् अप्य् अन्तर्भाव्यौ । तथा तत्र श्री-भागवत-स्थित-नामादि-कीर्तनं तु पूर्ववद् अन्यदीय-नामादि-कीर्तनाद् अधिकं ज्ञेयम् । कलौ तु प्रशस्तं तत्—</p>
<blockquote>
<p>कृष्णे स्वधामोपगते धर्म-ज्ञानादिभिः सह ।<br>
कलौ नष्ट-दृशाम् एष पुराणार्कोऽधुनोदितः ॥[भा।पु। १.३.४३] इति ।</p>
</blockquote>
<p>अथ शरणापत्त्य्-आदिभिः शुद्धान्तः-करणश् चेत्, एतन् निर्विद्यमानानाम् इच्छताम् अकुतो-भयम् [भा।पु। २.१.११] इत्य्-आद्य्-उक्तत्वान् नाम-कीर्तनापरित्यागेन स्मरणं कुर्यात् । तच् च मनसानुसन्धानम् । यद् एव नामादि-सम्बन्धित्वेन बहु-विधं भवति । तत्र स्मरण-सामान्यम्—</p>
<blockquote>
<p><strong>एतावान् योग आदिष्टो मच्-छिष्यैः सनकादिभिः ।</strong><br>
<strong>सर्वतोमन आकृष्य मय्य् अद्धावेश्यते यथा ॥</strong> [भा।पु। ११.१३.१४]</p>
</blockquote>
<p><strong>यथा</strong> यथावत् । <strong>मय्य् आवेश्यत</strong> इत्य् <strong>एतावान्</strong> इत्य् अर्थः । तथा च स्कान्दे ब्रह्मोक्तौ—आलोड्य सर्व-शास्त्राणि विचार्य च पुनः पुनः [लि।पु। २.७.११] इत्य्-आदि ॥</p>
<p>॥ ११.१३ ॥ श्री-भगवान् ॥ २७५ ॥</p>
<p>[२७६]</p>
<p>तत्र नाम-स्मरणम्—</p>
<blockquote>
<p>हरेर् नाम परं जप्यं ध्येयं गेयं निरन्तरम् ।<br>
कीर्तनीयं च बहुधा निर्वृतीर् बहुधेच्छता ॥</p>
</blockquote>
<p>इति जाबालि-संहिताद्य्-अनुसारेण ज्ञेयम् । नाम-स्मरणं तु शुद्धान्तः-करणताम् अपेक्षते । तत्-कीर्तनाच् चावरम् इति मूले तु नोदाहरण-स्पष्टता ।</p>
<p>रूप-स्मरणम् आह—</p>
<blockquote>
<p><strong>अविस्मृतिः कृष्ण-पदारविन्दयोः</strong><br>
<strong>क्षिणोत्य् अभद्राणि च शं तनोति ।</strong><br>
<strong>सत्त्वस्य शुद्धिं परमात्म-भक्तिं</strong><br>
<strong>ज्ञानं च विज्ञान-विराग-युक्तम् ॥</strong> [भा।पु। १२.१२.५०]</p>
</blockquote>
<p><strong>परमात्मनि</strong> श्री-कृष्णे प्रेम-लक्षणां <strong>भक्तिम्</strong> इति मुख्यं फलम्, अन्यानि त्व् आनुषङ्गिकाणि ॥</p>
<p>॥ १२.१२ ॥ श्री-सूतः ॥ २७६ ॥</p>
<p>[२७७]</p>
<p>किं च—</p>
<blockquote>
<p><strong>स्मरतः पाद-कमलम् आत्मानम् अपि यच्छति ।</strong><br>
<strong>किं न्व् अर्थ-कामान् भजतो नात्यभीष्टान् जगद्-गुरुः ॥</strong> [भा।पु। १०.८०.११]</p>
</blockquote>
<p><strong>स्मरतः</strong> स्मरते । साक्षात् प्रादुर्भूय <strong>आत्मानं</strong> स्मर्तुर् वशीकरोतीत्य् अर्थः । <strong>अर्थ-कामान्</strong> इति बहु-वचनं मोक्षम् अप्य् अन्तर्भावयति लिङ्ग-समवाय-न्यायेन । यस्माद् एवं तन्-माहात्म्यं, तस्माद् एव गारुडेऽपीदम् उक्तम्—</p>
<blockquote>
<p>एकस्मिन्न् अप्य् अतिक्रान्ते मुहूर्ते ध्यान-वर्जिते ।<br>
दस्युभिर् मुषितेनैव युक्तम् आक्रन्दितुं भृशम् ॥ इति ।</p>
</blockquote>
<p>॥ १०.८० ॥ श्रीदाम-विप्र-भार्या तम् ॥ २७७ ॥</p>
<p>[२७८]</p>
<p>अथ पूर्ववत् क्रम-सोपान-रीत्या सुख-लभ्यं गुण-परिकर-सेवा-लीला-स्मरणं चानुसन्धेयम् । तद् इदं स्मरणं पञ्च-विधम्—यत् किञ्चिद् अनुसन्धानं स्मरणम् । सर्वतश् चित्तम् आकृष्य सामान्याकारेण मनो-धारणं धारणा । विशेषतो रूपादि-विचिन्तनं ध्यानम् । अमृत-धारावद् अविच्छिन्नं तद् ध्रुवानुस्मृतिः । ध्येय-मात्र-स्फुरणं समाधिर् इति ।</p>
<p>तत्र स्मरणम्—</p>
<blockquote>
<p>येन केनाप्य् उपायेन स्मृतो नारायणोऽव्ययः ।<br>
अपि पातक-युक्तस्य प्रसन्नः स्यान् न संशयः ॥ [ना।प। १.१.७७] इति बृहन्-नारदीयादौ ।</p>
</blockquote>
<p>धारणा—</p>
<blockquote>
<p>विषयान् ध्यायतश् चित्तं विषयेषु विसज्जते ।<br>
माम् अनुस्मरतश् चित्तं मय्य् एव प्रविलीयते ॥ [भा।पु। ११.१४.२७] इत्य्-आदौ ।</p>
</blockquote>
<p>ध्यानम्—</p>
<blockquote>
<p>भगवच्-चरण-द्वन्द्व-ध्यानं निर्द्वन्द्वम् ईरितम् ।<br>
पापिनोऽपि प्रसङ्गेन विहितं सुहितं परम् ॥ इति नारसिंहादौ ।</p>
</blockquote>
<p>तत्र <em>निर्द्वन्द्वं</em> शीतोष्णादि-मय-दुःख-परम्परातीतम् । <em>ईरितं</em> शास्त्र-विहितम् । तच् च <em>पापिनोऽपिप्रसङ्गेनापिपरम्</em> उत्कृष्टं <em>सुहितं विहितं</em> तत्रैवेत्य् अर्थः ।</p>
<p>ध्रुवानुस्मृतिश्च—मद्-गुण-स्मृति-मात्रेण [भा।पु। ३.२९.१०] इत्य्-आदौ, त्रिभुवन-विभव-हेतवेऽप्य् अकुण्ठ-स्मृतिः [भा।पु। ११.२.५१] इत्य्-आदौ च । एषैव श्री-रामानुज-भगवत्-पादैः प्रथम-सूत्रे दर्शितास्ति ।</p>
<p>समाधिम् आह—</p>
<blockquote>
<p><strong>तयोर् आगमनं साक्षाद् ईशयोर् जगद्-आत्मनोः ।</strong><br>
<strong>न वेद रुद्ध-धी-वृत्तिर् आत्मानं विश्वम् एव च ॥</strong> [भा।पु। १२.१०.९]</p>
</blockquote>
<p><strong>तयो</strong> रुद्र-तत्-पत्न्योः । भगवद्-अंश-तच्-छक्तित्वात् <strong>जगद्-आत्मनोः</strong> तत्-प्रवर्तकयोर् अपि । तत्र हेतुः—<strong>रुद्ध-धी-वृत्तिर्</strong> भगवद्-आविष्ट-चित्तः, भक्तिं परां भगवति लब्धवान् [भा।पु। १२.१०.६] इति पूर्वोक्तेः । तस्माद् असम्प्रज्ञात-नाम्नो ब्रह्म-समाधितो भिन्न एवासौ ॥</p>
<p>॥ १२.१० ॥ श्री-सूतः ॥ २७८ ॥</p>
<p>[२७९]</p>
<p>क्वचिल् लीलादि-युक्ते च तस्मिन्न् अनन्या स्फूर्तिः समाधिः स्यात् । यथाह—</p>
<blockquote>
<p><strong>उरुक्रमस्याखिल-बन्ध-मुक्तये</strong><br>
<strong>समाधिनानुस्मर तद्-विचेष्टितम् ॥</strong> [भा।पु। १.५.१३]इति ।</p>
</blockquote>
<p>स्पष्टम् । एतद्-रूपो दासादि-भक्तानाम् । पूर्वं तु प्रायः शान्त-भक्तानाम् । स्व-सुख-निभृत-चेतास् तद्-व्युदस्तान्य-भावोऽप्य् अजित-रुचिर-लीलाकृष्ट-सारः [भा।पु। १२.१२.६९] इत्य्-आद्य्-उक्तिभ्यः ॥</p>
<p>॥ १.५ ॥ श्री-नारदो व्यासम् ॥ २७९ ॥</p>
<p>[२८०]</p>
<p>अथ रुचिः शक्तिश् च चेत् तद्-अपरित्यागेन पाद-सेवा च कर्तव्या । सेवा-स्मरण-सिद्ध्य्-अर्थं च सा कैश्चित् क्रियते । तथा च विष्णु-रहस्ये परमेश्वर-वाक्यम्—</p>
<blockquote>
<p>न मे ध्यान-रताः सम्यग् योगिनः परितुष्टये ।<br>
तथा भवन्ति  देवर्षे क्रिया-योग-रता यथा ।<br>
क्रिया-क्रमेण योगोऽपि ध्यानिनः सम्प्रवर्तते ॥ इति ।</p>
</blockquote>
<p>_योगो_ऽत्र समाधिः । पाद-सेवायां पाद-शब्दो भक्त्यैव निर्दिष्टः । ततः सेवायाः सादरत्वं विधीयते । सेवा च काल-देशाद्य्-उचिता परिचर्यादि-पर्याया । सा यथा—</p>
<blockquote>
<p><strong>यत्-पाद-सेवाभिरुचिस् तपस्विनाम्</strong><br>
<strong>अशेष-जन्मोपचितं मलं धियः ।</strong><br>
<strong>सद्यः क्षिणोत्य् अन्वहम् एधती सती</strong><br>
<strong>यथा पदाङ्गुष्ठ-विनिःसृता सरित् ॥</strong> [भा।पु। ४.२१.३१]</p>
</blockquote>
<p><strong>तपस्विनां</strong> संसार-तप्तानां, <strong>मलं</strong> तत्-तद्-वासनाम् । तत्-पादस्यैवैष महिमेति दृष्टान्तेनाह—यथेति ॥</p>
<p>॥ ४.२१ ॥ पृथुः श्री-विष्णुम् ॥ २८० ॥</p>
<p>[२८१]</p>
<p>तथा—</p>
<blockquote>
<p><strong>न कामयेऽन्यं तव पाद-सेवनाद्</strong><br>
<strong>अकिञ्चन-प्रार्थ्यतमाद् वरं विभो ।</strong><br>
<strong>आराध्य कस् त्वां ह्य् अपवर्गदं हरे</strong><br>
<strong>वृणीत आर्यो वरम् आत्म-बन्धनम् ॥</strong> [भा।पु। १०.५१.५५]</p>
</blockquote>
<p><strong>अकिञ्चना</strong> मोक्ष-पर्यन्त-कामना-रहिताः । तत्र हेतुः—<strong>त्वाम् आराध्य कस् त्वाम् अपवर्गदं</strong> सन्तं <strong>वृणीत</strong>, अपवर्गदतयाविर्भवन्तं समाश्रयेतेत्य् अर्थः । <strong>वरम्</strong> इत्य् अव्ययम् ईषत् प्रिये । <strong>वरम् आत्मनो बन्धनम्</strong> एव <strong>वृणीत</strong> ॥</p>
<p>[२८२]</p>
<p>अनन्तरं चास्य—</p>
<p><strong>तस्माद् विसृज्याशिषः</strong> [भा।पु। १०.५१.५६] इत्य्-आदि-वाक्ये <strong>निरञ्जनम्</strong> इत्य्-आदि ।</p>
<p>अत्र सेव्य-पादत्वेनैव प्राप्तस्य तस्य पुरुषोत्तमस्य सच्-चिद्-आनन्द-घनत्वम् एवाभिप्रेतम् ॥</p>
<p>॥ १०.५१ ॥ मुचुकुन्दः श्री-भगवन्तम् ॥ २८१-२८२ ॥</p>
<p>[२८३]</p>
<p>अत्र पाद-सेवायां श्री-मूर्ति-दर्शन-स्पर्श-परिक्रमानुव्रजन-भगवन्-मन्दिर-गङ्गा-पुरुषोत्तम-द्वारका-मथुरादि-तदीय-तीर्थ-स्थान-गमनादयोऽप्य्<sup id="fnref:272"><a href="#fn:272" class="footnote-ref" role="doc-noteref">272</a></sup> अन्तर्-भाव्याः, तत्-परिकर-प्रायत्वात् । यावज्-जीवं तन्-मन्दिरादि-निवासस् तु शरणापत्ताव् अन्तर्भवति । गङ्गादीनां तत्-स्थ-प्राणि-वृन्दानां च परम-भागवतत्वम् एवेति पक्षे तुतत्-सेवादिकं महत्-सेवादाव् एव पर्यवस्यति । ततो गङ्गादिष्व् अपि भक्ति-निदानत्वं भवेत् । अत एव—</p>
<blockquote>
<p>शुश्रूषोः श्रद्दधानस्य वासुदेव-कथा-रुचिः ।<br>
स्यान् महत्-सेवया विप्राः पुण्य-तीर्थ-निषेवणात् ॥ [भा।पु। १.२.१६] इति ।</p>
</blockquote>
<p>अत्र <em>पुण्य-तीर्थ</em>-शब्दोक्तस्य गङ्गादेः पृथक्-कारणत्वं व्याख्येयम् । यथा तृतीये—यत्-पाद-निःसृत-सरित्-प्रवरोदकेन तीर्थेन मूर्ध्न्य् अधिकृतेन शिवः शिवोऽभूत् [भा।पु। ३.२८.२२] इति । शिवत्वं नाम ह्य् अत्र परम-सुख-प्राप्तिर् इति टीका-कृन्-मतम् । तादृश-सुखत्वं च भक्ताव् एव पर्यवसितम्, तत ऊर्ध्वं सुखान्तराभावात् । ब्राह्मे पुरुषोत्तमम् उद्दिश्य—</p>
<blockquote>
<p>अहो क्षेत्रस्य माहात्म्यं समन्ताद् दश-योजनम् ।<br>
दिविष्ठा यत्र पश्यन्ति सर्वान् एव चतुर्भुजान् ॥</p>
</blockquote>
<p>स्कान्दे—</p>
<blockquote>
<p>संवत्सरं वा षण्-मासान् मासं मासार्धम् एव वा ।<br>
द्वारका-वासिनः सर्वे नरा नार्यश् चतुर्भुजाः ॥</p>
</blockquote>
<p>पाद्म-पाताल-खण्डे—</p>
<blockquote>
<p>अहो मधु-पुरी धन्या वैकुण्ठाच् च गरीयसी ।<br>
दिनम् एकं निवासेन हरौ भक्तिः प्रजायते ॥</p>
</blockquote>
<p>आदि-वाराहे ताम् उद्दिश्य, जन्म-भूमिः प्रिया मम इति । एषु च स्वोपासना-स्थानम् अधिकं सेव्यम् । श्री-कृष्णस्य पूर्ण-भगवत्त्वात् तत्-स्थानं तु सर्वेषाम् एव पूर्ण-पुरुषार्थदं भवेत् । अत एव आदिवाराहे—</p>
<blockquote>
<p>मथुरां च परित्यज्य योऽन्यत्र कुरुते रतिम् ।<br>
मूढो भ्रमति संसारे मोहितो मम मायया ॥ इति ।</p>
</blockquote>
<p>तद् एवं तुलसी-सेवा च सत्-सेवायाम् अन्तर्भाव्या, परम-भगवत्-प्रियत्वात् तस्याः । यथा अगस्त्य-संहितायां गारुड-संहितायां च—</p>
<blockquote>
<p>विष्णोस् त्रैलोक्य-नाथस्य रामस्य जनकात्मजा ।<br>
प्रिया तथैव तुलसी सर्व-लोकैक-पावनी ॥ इति ।</p>
</blockquote>
<p>स्कान्दे—</p>
<blockquote>
<p>रतिं बध्नाति नान्यत्र तुलसी-काननं विना ।<br>
देव-देवो जगत्-स्वामी कलि-काले विशेषतः ॥<br>
निरीक्षिता नरैर् यैस् तु तुलसी-वन-वाटिका ।<br>
रोपिता यैस् तु विधिना सम्प्राप्तं परमं पदम् ॥</p>
</blockquote>
<p>स्कान्द एव तुलसी-स्तवे—तुलसी-नाम-मात्रेण प्रीणात्य् असुर-दर्प-हा इति । तद् एवं पाद-सेवा व्याख्याता । प्रसङ्ग-सङ्गत्या गङ्गादि-सेवा च ।</p>
<p><strong>अथार्चनम्</strong> । तच् चागमोक्तावाहनादि-क्रमकम् । तन्-मार्गे श्रद्धा चेद् आश्रित-मन्त्र-गुरुस् तं विशेषतः पृच्छेत् । तथोदाहृतम्—लब्ध्वानुग्रह आचार्यात् तेन सन्दर्शितागमः [भा।पु। ११.३.४८] इत्य्-आदिना ।</p>
<p>यद्यपि श्री-भागवत-मते पञ्चरात्रादिवद् अर्चन-मार्गस्यावश्यकत्वं नास्ति, तद् विनापि शरणापत्त्य्-आदीनाम् एकतरेणापि पुरुषार्थ-सिद्धेर् अभिहितत्वात्, तथापि श्री-नारदादि-वर्त्मानुसरद्भिः श्री-भगवता सह सम्बन्ध-विशेषं दीक्षा-विधानेन श्री-गुरु-चरण-सम्पादितं चिकीर्षद्भिः कृतायां दीक्षायाम् अर्चनम् अवश्यं क्रियेतैव ।</p>
<blockquote>
<p>दिव्यं ज्ञानं यतो दद्यात् कुर्यात् पापस्य सङ्क्षयम् ।<br>
तस्माद् दीक्षेति सा प्रोक्ता देशिकैस् तत्त्व कोविदैः ॥<br>
अतो गुरुं प्रणम्यैवं सर्वस्वं विनिवेद्य च ।<br>
गृह्णीयाद् वैष्णवं मन्त्रं दीक्षा-पूर्वं विधानतः ॥ [ह।भ।वि। २.९-१०] इत्य् आगमात् ।</p>
</blockquote>
<p><em>दिव्यं ज्ञानं</em> ह्य् अत्र श्रीमति मन्त्रे भगवत्-स्वरूप-ज्ञानं, तेन भगवता सम्बन्ध-विशेष-ज्ञानं च । यथा पाद्मोत्तर-खण्डादाव् अष्टाक्षरादिकम् अधिकृत्य विवृतम् अस्ति । ये तु सम्पत्तिमन्तो गृहस्थास् तेषां त्व् अर्चन-मार्ग एव मुख्यः । यथोक्तं श्री-वासुदेवं प्रति मुनिभिः—</p>
<blockquote>
<p>अयं स्वस्त्य्-अयनः पन्था द्वि-जातेर् गृह-मेधिनः ।<br>
यच् छ्रद्धयाप्त-वित्तेन शुक्लेनेज्येत पूरुषः ॥ [भा।पु। १०.८४.३७] इति ।</p>
</blockquote>
<p>तद् अकृत्वा हि निष्किञ्चनवत् केवल-स्मरणादि-निष्ठत्वे वित्त-शाठ्य-विप्रतिपत्तिः स्यात्। पर-द्वारा तत्-सम्पादनं व्यवहार-निष्ठत्वस्यालसत्वस्य वा प्रतिपादकम् ।ततोऽश्रद्धा-मयत्वाद् धीनम्<sup id="fnref:273"><a href="#fn:273" class="footnote-ref" role="doc-noteref">273</a></sup> एव तत् । ततश् च योऽमायया सततयानुवृत्त्या [भा।पु। १.३.३८]इत्य्-आद्य्-उपदेशाद् भ्रश्येत् ।</p>
<p>किं च, गृहस्थानां परिचर्या-मार्गे द्रव्य-साध्यतयार्चन-मार्गाद् अविशेषेण प्राप्तेऽप्य् अर्चन-मार्गस्यैव प्राधान्यम् अत्यन्त-विधि-सापेक्षत्वात् तेषाम् । तथा गार्हस्थ्य-धर्मस्य देवता-यागस्य शाखा-पल्लवादि-सेक-स्थानीयस्य मूल-सेक-रूपं तद्-अर्चनम् इत्य् अपि तद्-अकरणे महान् दोषः । अतः स्कान्दे श्री-प्रह्लाद-वाक्यम्—</p>
<blockquote>
<p>केशवार्चा गृहे यस्य न तिष्ठति महीपते ।<br>
तस्यान्नं नैव भोक्तव्यम् अभक्ष्येण समं स्मृतम् ॥ इति ।</p>
</blockquote>
<p>दीक्षितानां तु सर्वेषां तद्-अकरणे नरक-पातः श्रूयते । यथा विष्णु-धर्मोत्तरे—</p>
<blockquote>
<p>एक-कालं द्वि-कालं वा त्रि-कालं पूजयेद् धरिम् ।<br>
अपूज्यभोजनं कुर्वन् नरकाणि व्रजेन् नरः ॥ इत्य्-आदि ।</p>
</blockquote>
<p>अशक्तम् अयोग्यं प्रति च आग्नेये—</p>
<blockquote>
<p>पूजितं पूज्यमानं वा यः पश्येद् भक्तितो हरिम् ।<br>
श्रद्धया मोदयेद् यस् तु सोऽपि योग-फलं लभेत् ॥ इति ।</p>
</blockquote>
<p>_योगो_ऽत्र पञ्चरात्राद्य्-उक्तः क्रिया-योगः । क्वचिद् अत्र मानस-पूजा च विहितास्ति । तथा च पाद्मोत्तर-खण्डे—साधारणं हि सर्वेषां मानसेज्या नॄणां प्रिया इति । किं च, अस्मिन्न् अर्चन-मार्गेऽवश्यं विधिर् अपेक्षणीयः । ततः पूर्वं दीक्षा कर्तव्या । अथ शास्त्रीयं विधानं च शिक्षणीयम् ।</p>
<p>दीक्षा यथागमे—</p>
<blockquote>
<p>द्विजानाम् अनुपेतानां स्व-कर्माध्ययनादिषु ।<br>
यथाधिकारो नास्तीह स्याच् चोपनयनाद् अनु ॥<br>
तथात्रादीक्षितानां तु मन्त्र-देवार्चनादिषु ।<br>
नाधिकारोऽस्त्य् अतः कुर्याद् आत्मानं शिव-संस्तुतम् ॥ [ह।भ।वि। २.३-४] इति ।</p>
</blockquote>
<p>शास्त्रीय-विधानं च, यथा विष्णु-रहस्ये—</p>
<blockquote>
<p>अविज्ञाय विधानोक्तां हरि-पूजा-विधि-क्रियाम् ।<br>
कुर्वन् भक्त्या समाप्नोति शत-भागं विधानतः ॥ इति ।</p>
</blockquote>
<p><em>भक्त्या</em> परमादरेणैव <em>शत-भागं</em> प्राप्नोति । अन्यथा ताव् अन्तम् अपि नेत्य् अर्थः । विधौ तु वैष्णव-सम्प्रदायानुसार एव प्रमाणम् । यतो विष्णु-रहस्ये—</p>
<blockquote>
<p>अर्चयन्ति सदा विष्णुं मनो-वाक्-काय-कर्मभिः ।<br>
तेषां हि वचनं ग्राह्यं ते हि विष्णु-समा मताः ॥</p>
</blockquote>
<p>कौर्मे—</p>
<blockquote>
<p>संपृष्ट्वा वैष्णवान् विप्रान् विष्णु-शास्त्र-विशारदान् ।<br>
चीर्ण-व्रतान् सदाचारान् तद् उक्तं यत्नतश् चरेत् ॥</p>
</blockquote>
<p>वैष्णव-तन्त्रे—</p>
<blockquote>
<p>येषां गुरौ च जप्ये च विष्णौ च परमात्मनि ।<br>
नास्ति भक्तिः सदा तेषां वचनं परिवर्जयेत् ॥इति ।</p>
</blockquote>
<p>तथाह—</p>
<p><strong>एवं सदा</strong> इत्य्-आदौ <strong>तन्-निष्ठ-विप्राभिहितः शशास ह</strong> [भा।पु। ९.४.२१] इति ।<sup id="fnref:274"><a href="#fn:274" class="footnote-ref" role="doc-noteref">274</a></sup></p>
<p><strong>अम्बरीष</strong> इति प्रकरण-लब्धम् ॥</p>
<p>॥ ९.४ ॥ श्री-शुकः ॥ २८३ ॥</p>
<p>[२८४]</p>
<p>ननु भगवन्-नामात्मका एव मन्त्राः । तत्र विशेषेण नमः-शब्दाद्य्-अलंकृताः श्री-भगवता श्रीमद्-ऋषिभिश् चाहित-शक्ति-विशेषाः, श्री-भगवता समम् आत्म-सम्बन्ध-विशेष-प्रतिपादकाश् च । तत्र केवलानि श्री-भगवन्-नामान्य् अपि निरपेक्षाण्य् एव परम-पुरुषार्थ-फल-पर्यन्त-दान-समर्थानि । ततो मन्त्रेषु नामतोऽप्य् अधिक-सामर्थ्ये लब्धे कथं दीक्षाद्य्-अपेक्षा ?</p>
<p>उच्यते—यद्यपि स्वरूपतो नास्ति, तथापि प्रायः स्वभावतो देहादि-सम्बन्धेन कदर्थ-शीलानां विक्षिप्त-चित्तानां जनानां तत्-तत्-संकोचीकरणाय श्रीमद्-ऋषि-प्रभृतिभिर् अत्रार्चन-मार्गे क्वचित् क्वचित् काचित् काचिन् मर्यादा स्थापितास्ति । ततस् तद्-उल्लङ्घने शास्त्रं प्रायश्चित्तम् उद्भावयति । तत उभयम् अपि नासमञ्जसम् इति तत्र तत्-तद्-अपेक्षा नास्ति । यथा श्री-राम-मन्त्रम्<sup id="fnref:275"><a href="#fn:275" class="footnote-ref" role="doc-noteref">275</a></sup> उद्दिश्य रामार्चन-चन्द्रिकायां—</p>
<blockquote>
<p>वैष्णवेष्व् अपि मन्त्रेषु राम-मन्त्राः फलाधिकाः ।<br>
गाणपत्य्-आदि-मन्त्रेभ्यः कोटि-कोटि-गुणाधिकाः ॥<br>
विनैव दीक्षां विप्रेन्द्र पुरश्चर्यां विनैव हि ।<br>
विनैव न्यास-विधिना जप-मात्रेण सिद्धिदाः ॥ इति ।</p>
</blockquote>
<p>एवं साध्यत्वादि-परीक्षानपेक्षा च क्वचित् श्रूयते । यथोक्तं मन्त्र-देव-प्रकाशिकायाम्—</p>
<blockquote>
<p>सौर-मन्त्राश् च येऽपि स्युर् वैष्णवा नारसिंहकाः ।<br>
साध्य-सिद्ध-सुसिद्धारि-विचार-परिवर्जिताः ॥ इति ।</p>
</blockquote>
<p>तन्त्रान्तरे—</p>
<blockquote>
<p>नृसिंहार्क-वराहाणां<br>
प्रसाद-प्रवणस्य च ।<br>
वैदिकस्य च मन्त्रस्य<br>
सिद्धादीन् नैव शोधयेत् ॥</p>
</blockquote>
<p>इति ।</p>
<p>सनत्-कुमार-संहितायाम्—</p>
<blockquote>
<p>साध्यः सिद्धः सुसिद्धश् च<br>
अरिश् चैव च नारद ।<br>
गोपालेषु न बोद्धव्यः<br>
स्व-प्रकाशो यतः स्मृतः ॥</p>
</blockquote>
<p>अन्यत्र—</p>
<blockquote>
<p>सर्वेषु वर्णेषु तथाश्रमेषु<br>
नारीषु नानाह्वय-जन्मभेषु ।<br>
दाता फलानाम् अभिवाञ्छितानां<br>
द्राग् एव  गोपालक-मन्त्र एषः ॥[क्र।दी। १.४] इत्य्-आदि ।</p>
</blockquote>
<p>मर्यादा, यथा ब्रह्म-यामले—</p>
<blockquote>
<p>श्रुति-स्मृति-पुराणादि-<br>
पञ्चरात्र-विधिं विना ।<br>
ऐकान्तिकी हरेर् भक्तिर्<br>
उत्पातायैव कल्पते ॥</p>
</blockquote>
<p>इत्थम् अभिप्रेतं श्री-पृथिव्या चतुर्थे—</p>
<blockquote>
<p>अस्मिन् लोकेऽथवामुष्मिन्<br>
मुनिभिस् तत्त्व-दर्शिभिः ।<br>
दृष्टा योगाः प्रयुक्ताश् च<br>
पुंसां श्रेयः-प्रसिद्धये ॥</p>
<p>तान् आतिष्ठति यः सम्यग्<br>
उपायान् पूर्व-दर्शितान् ।<br>
अवरः श्रद्धयोपेत<br>
उपेयान् विन्दतेऽञ्जसा ॥</p>
<p>तान् अनादृत्य योऽविद्वान्<br>
अर्थान् आरभते स्वयम् ।<br>
तस्य व्यभिचरन्त्य् अर्था<br>
आरब्धाश् च पुनः पुनः ॥ [भा।पु। ४.१८.३-५]</p>
</blockquote>
<p>अत एवोक्तं पाद्मे श्री-नारायण-नारद-संवादे—</p>
<blockquote>
<p>मद्-भक्तो यो मद्-अर्चां च<br>
करोति विधिवद् ऋषे ।<br>
तस्यान्तरायाः स्वप्नेऽपि<br>
न भवन्त्य् अभयो हि सः ॥</p>
</blockquote>
<p>इति ।</p>
<h3 id="अरचनम">अर्चनम्</h3>
<p>तद् एतद् अर्चनं द्विविधं—<br>
केवलं, कर्म-मिश्रं च ।</p>
<h4 id="कवलम">केवलम्</h4>
<p>तयोः पूर्वं +++(→केवलं)+++<br>
निरपेक्षाणां श्रद्धावतां दर्शितम् आविर्-होत्रेण,</p>
<blockquote>
<p>य आशु हृदय-ग्रन्थिम्[११.३.४७]<sup id="fnref:276"><a href="#fn:276" class="footnote-ref" role="doc-noteref">276</a></sup></p>
</blockquote>
<p>इत्य्-आदौ।</p>
<p>उक्तं च श्री-नारदेन—</p>
<blockquote>
<p>यदा यस्यानुगृह्णाति<br>
भगवान् अत्म-भावितः ।<br>
स जहाति मतिं लोके<br>
वेदे च परिनिष्ठिताम् ॥ [भा।पु। ४.२९.४७]</p>
</blockquote>
<p>इति ।</p>
<p>अत्र श्रीमद्-अगस्त्य-संहिता च—</p>
<blockquote>
<p>यथा विधि-निषेधौ च मुक्तं नैवोपसर्पतः ।<br>
तथा न स्पृशतो रामोपासकं विधि-पूर्वकम् ॥</p>
</blockquote>
<p>इति ।</p>
<h4 id="करम-मशरम">कर्म-मिश्रम्</h4>
<p>उत्तरं +++(→कर्म-मिश्रं)+++<br>
व्यवहार-चेष्टातिशयवत्ता&ndash;<br>
यादृच्छिक-भक्त्य्-अनुष्ठानवत्तादि-लक्षण-लक्षित-श्रद्धानां,<sup id="fnref:277"><a href="#fn:277" class="footnote-ref" role="doc-noteref">277</a></sup></p>
<p>तथा तद्-वैपरीत्य-लक्षित-श्रद्धानाम् अपि प्रतिष्ठितानां,</p>
<blockquote>
<p>तद्-भक्ति-वार्तानभिज्ञ-बुद्धिषु साधारण-वैदिक-कर्मानुष्ठान-लोपोऽपि मा भूद्</p>
</blockquote>
<p>इति लोक-सङ्ग्रह-पराणां गृहस्थानां दर्शितम् ।</p>
<p>यथा</p>
<blockquote>
<p>न ह्य् अन्तो ऽनन्त-पारस्य<br>
[भा।पु। ११.२७.६]</p>
</blockquote>
<p>इत्य्-आदौ—</p>
<blockquote>
<p>सन्ध्योपास्त्य्-आदि-कर्माणि<br>
वेदेनाचोदितानि मे ।<br>
पूजां तैः कल्पयेत् सम्यक्-<br>
सङ्कल्पः कर्म-पावनीम् ॥<br>
[भा।पु। ११.२७.११] इत्य्-आदि ।</p>
</blockquote>
<p>स्पष्टम् ।</p>
<p>॥ ११.२७ ॥ श्री-भगवान् ॥ २८४ ॥</p>
<p>[२८५]</p>
<p>श्री-नारद-पञ्चरात्रे चैवम् एव श्री-नारायण-वाक्यं श्राद्ध-कथनारम्भे—</p>
<blockquote>
<p>नाचरेद् यस् तु सिद्धोऽपि<br>
लौकिकं धर्मम् अग्रतः ।<br>
उपप्लवाच् च धर्मस्य<br>
ग्लानिर् भवति नारदः ॥<br>
विवेकज्ञैर् अतः सर्वैर्<br>
लोकाचारो यथा-स्थितः ।<br>
आ देह-पाताद् यत्नेन<br>
रक्षणीयः प्रयत्नतः ॥</p>
</blockquote>
<p>इति ।</p>
<h3 id="दवतनतरपज">देवतान्तरपूजा</h3>
<p>एतेषां +++(कर्म-मिश्राराधकानां)+++ च द्विविधा कर्म-व्यवस्था।</p>
<h4 id="अनतरयमत">अन्तर्यामिता</h4>
<p>श्री-नारद-पञ्चरात्रादौ<br>
अन्तर्यामि-श्री-भगवद्-दृष्ट्यैव सर्वाराधानं विहितम् ।</p>
<p>विष्णु-यामलादौ तु—</p>
<blockquote>
<p>विष्णु-पादोदकेनैव<br>
पितॄणां तर्पण-क्रिया ।<br>
विष्णोर् निवेदितान्नेन<br>
यष्टव्यं देवतान्तरम् ॥</p>
</blockquote>
<p>इत्य्-आदि-प्रकारेण विहितम् इति ।</p>
<h4 id="नतय-कङकर-दव">नित्य-किङ्कर-देवाः</h4>
<p>ये तु तत्र श्री-भगवत्-पीठावरण-पूजायां<br>
गणेश-दुर्गाद्या वर्तन्ते,<br>
ते हि विष्वक्सेनादिवद्<br>
भगवतो नित्य-वैकुण्ठ-सेवकाः ।</p>
<p>ततश् च ते गणेश-दुर्गाद्याः,<br>
ये परे माया-शक्त्य्-आत्मका गणेश-दुर्गाद्याः,<br>
ते तु न भवन्ति,</p>
<blockquote>
<p>न यत्र माया किम् उतापरे हरेः [भा।पु। २.९.१०]</p>
</blockquote>
<p>इति द्वितीयोक्तेः ।</p>
<p>ततो भगवत्-स्वरूप-भूत-शक्त्य्-आत्मका एव ते ।</p>
<p>यत एव च<br>
श्री-कृष्ण-स्वरूप-भूते श्रीमद्-अष्टादशाक्षरादि-मन्त्र-गणेऽपि<br>
दुर्गा-नाम्नो भगवद्-भक्त्य्-आत्मक-स्वरूप-भूत&ndash;शक्ति-वृत्ति-विशेषस्याधिष्ठातृत्वं<br>
श्रुति-तन्त्रादिष्व् अपि दृश्यते,</p>
<p>यथा नारद-पञ्चरात्रे श्रुति-विद्या-संवादे—</p>
<blockquote>
<p>भक्तिर् भजन-सम्पत्तिर् भजते प्रकृतिः प्रियम् ।<br>
ज्ञायतेऽत्यन्त-दुःखेन सेयं प्रकृतिर् आत्मनः ॥<br>
दुर्गेति गीयते सद्भिर् अखण्ड-रस-वल्लभा ॥ इति ।</p>
</blockquote>
<p>अत एव श्री-भगवद्-अभेदेनोक्तं गौतमीय-कल्पे—यः कृष्णः सैव दुर्गा स्याद् या दुर्गा कृष्ण एव सः इति । त्वम् एव परमेशानि अस्याधिष्ठातृ-देवता इत्य्-आदिकं तु विराट्-पुरुष-महा-पुरुषयोर् इव केषांचिद् अभेदोपासना-विवक्षयैवोक्तम् । सा हि मायांश-रूपा, तद्-अधीने प्राकृतेऽस्मिन् लोके मन्त्र-रक्षा-लक्षण-सेवार्थं नियुक्ता चिच्-छक्त्य्-आत्मक-दुर्गाया दासीयते, न तु सेवाधिष्ठात्री<sup id="fnref:278"><a href="#fn:278" class="footnote-ref" role="doc-noteref">278</a></sup> । मायातीत-वैकुण्ठावरण-कथने पाद्मोत्तर-खण्डे—</p>
<blockquote>
<p>सत्याच्युतानन्त-दुर्गा-विष्वक्सेन-गजाननाः ।<br>
शङ्ख-पद्म-निधी लोकाश् चतुर्थावरणं शुभम् ॥<br>
ऐन्द्र-पावक -याम्यानि नैरृतं वारुणं तथा ।<br>
वायव्यं सौम्यम् ऐशानं सप्तमं मुनिभिः स्मृतम् ॥<br>
साध्या मरुद्-गणाश् चैव विश्वेदेवास् तथैव च ।<br>
नित्याः सर्वे परे धाम्नि ये चान्ये च दिवौकसः ॥<br>
ते वै प्राकृत-लोकेऽस्मिन्न् अनित्यास् त्रिदशेश्वराः ।<br>
ते ह नाकं महिमानः सचन्त इति वै श्रुतिः ॥ [प।पु। ६.२२८.६०, ६४-६६] इति ।</p>
</blockquote>
<p>किं च, भगवद्-अंश-स्वरूपा एव ते । यथोक्तं त्रैलोक्य-सम्मोहन-तन्त्रे अष्टादशाक्षर-षड्-अङ्गादि-देवता-भेद-कथनारम्भे—</p>
<blockquote>
<p>सर्वत्र देव-देवोऽसौ गोप-वेश-धरो हरिः ।<br>
केवलं रूप-भेदेन नाम-भेदः प्रकीर्तितः ॥ इति ।</p>
</blockquote>
<p>अतो नाम-मात्र-साधारण्येनानन्य-भक्तैर् न भेतव्यम् । किन्तु भगवतो नित्य-वैकुण्ठ-सेवकत्वाद् विष्वक्सेनादिवत् सत्-कार्या एव ते, यस्यात्म-बुद्धिः कुणपे त्रि-धातुके [भा।पु। १०.८४.८] इत्य्-आदौ, अर्चयित्वा तु गोविन्दं तदीयान् नार्चयेत् तु यः [प।पु। ६.२५३.१७७] इत्य्-आदि-पाद्मोत्तर-खण्ड-वचनेन तद्-असत्-कारे दोष-श्रवणात् । अतस् तान् एवोद्दिश्याह—</p>
<blockquote>
<p><strong>दुर्गां विनायकं व्यासं विष्वक्सेनं गुरून् सुरान् ।</strong><br>
<strong>स्वे स्वे स्थाने त्व् अभिमुखान् पूजयेत् प्रोक्षणादिभिः ॥</strong> [भा।पु।११.२७.२९]</p>
</blockquote>
<p>पाद्मोत्तर-खण्ड एव च—</p>
<blockquote>
<p>तस्माद् अवैदिकानां च देवानाम् अर्चनं त्यजेत् ।<br>
स्वतन्त्र-पूजनं यत्र वैदिकानाम् अपि त्यजेत् ॥<br>
अर्चयित्वा जगद्-वन्द्यं देवं नारायणं हरिम् ।<br>
तद्-आवरण-संस्थानं देवस्य परितोऽर्चयेत् ॥<br>
हरेर् भुक्तावशेषेण बलिं तेभ्यो विनिःक्षिपेत् ।<br>
होमं चैव प्रकुर्वीत तच्-छेषेणैव वैष्णवः ॥ [प।पु। ६.२५३.१०३-६] इत्य्-आदि ।</p>
</blockquote>
<p>॥ ११.२७ ॥ श्री-भगवान् ॥ २८५ ॥</p>
<p>[२८६]</p>
<p>भूतादि-पूजा तु तत्-पूजाङ्गत्वे विहितापि न कर्तव्या, तद्-आवरण-देवतात्वाभावात् । निषिद्धं च तत्रैव—</p>
<blockquote>
<p>यक्षाणां च पिशाचानां मद्य-मांस-भुजां तथा ।<br>
दिवौकसां तु भजनं सुरा-पान-समं स्मृतम् ॥ [प।पु। ६.२५३.९५] इति ।</p>
</blockquote>
<p>अत एवावश्यक-पूज्यानाम् अन्येषां तत्-स्वीकृतैर् अपि मद्यादिभिः पूजा निषिद्धा, यथा सङ्कर्षणादीनाम् ।</p>
<p>अथ पीठ-पूजायां येऽप्य् अधर्माद्या वर्तन्ते, गुण-त्रयं च, तानि तु पाद्मोत्तर-खण्डे स्पष्टान्य् अपि न सन्ति, तथा स्वायम्भुवागमेऽपि, तस्मान् नादरणीयानि । केचित् तु नारद-पञ्चरात्र-दृष्ट्या तान्य् अन्यथैव व्याचक्षते, यथोक्तं तत्रैव—अधर्माद्य्-आद्य-चतुष्कं तु अश्रेयसि नियोजनम् इत्य् अधार्मिकादिषु तत्-तद्-अन्तर्यामि-शक्तिर् <em>अधर्माद्यम्</em> इत्य् अर्थः ।</p>
<p>तथा पीठ-पूजायां भगवद्-धाम्नि श्री-गुरु-पादुका-पूजनम् एवं सङ्गच्छते, यथा—य एव भगवान् अत्र व्यष्टि-रूपतया भक्तावतारत्वेन श्री-गुरु-रूपो वर्तते, स एव तत्र समष्टि-रूपतया स्व-वाम-प्रदेशे साक्षाद्-अवतारत्वेनापि तद्-रूपो वर्तत इति ।</p>
<p>तथा—ये चात्र श्री-रामाद्य्-उपासनायां मैन्द-द्विविदादय<sup id="fnref:279"><a href="#fn:279" class="footnote-ref" role="doc-noteref">279</a></sup> आवरण-देवताः, ते तु तदीय-नित्य-धाम-गता नित्याः शुद्धाश् च ज्ञेयाः । यथाक्रूराघ-मर्षणे तेन श्री-प्रह्लादादयो दृष्टाः । य एव श्री-प्रह्लादः पृथ्वी-दोहनेऽपि वत्सोऽभूत्, तदानीं तज्-जन्माभावात्, चाक्षुष-मन्वन्तर एव हिरण्यकशिपोर् जातत्वात् ।</p>
<p>अन्ये तु स्व-स्व-धाम्नि नित्य-प्राकट्यस्यैव श्री-रामादेः प्रपञ्च-प्राकाट्यावसरं प्राप्य तत्-साहाय्यार्थं नित्य-पार्षद-मैन्द-द्विविदादि-शक्त्य्-आवेशिनो जीवाः सुग्रीवादि-भागवत-द्वेषि-बालि-प्रभृति-सम्बन्धाद् उत्तर-काले भगवद्-विद्वेषि-नरकासुरादि-सङ्गाच् च दुष्ट-भावा भवन्तीत्य् अवधेयम्। प्रपञ्च-लोक-मिश्रत्वेनैव प्राकट्य-सम्भवात् ।</p>
<p>अथ श्री-कृष्ण-गोकुलोपासनायाम् अपि यत् श्री-रुक्मिण्य्-आदीनाम् आवरणत्वं, तत् तु तच्-छक्ति-विशेष-रूपाणां तासां विमलादीनाम् इवान्तर्धान-गतत्वेनैव, न तु तत्-तल्-लीला-गत-प्राकट्येनेति ज्ञेयम् । अत एव ध्याने ता नोक्ताः ।</p>
<p>केचित् तु रुक्मिण्य्-आदि-नामानि श्री-राधादि-नामान्तरत्वेनैव मन्यन्ते । यथा ते शङ्ख-चक्र-गदा-मुद्रादि-धारणं श्री-कृष्ण-चरण-चिह्नत्वेनैव स्वीकुर्वन्ति, यथा च द्वारान्तः-पार्श्वयोर् गङ्गा-यमुनयोः पूज्यमानयोर् गङ्गा श्री-गोवर्धने प्रसिद्धा मानस-गङ्गेति मन्यन्ते । तथा च, विष्वक्सेनादयो भद्रसेनादय इति । श्री-कृष्ण-पीठ-पूजायां श्वेतद्वीप-क्षीर-समुद्र-पूजा च गोलोकाख्यस्य तद्-धाम्नोऽपि श्वेतद्वीपेति-नामत्वात्, कामधेनु-कोटि-निःसृत-दुग्ध-पूर-विशेषस्य च तत्र स्थितत्वात् । यथोक्तं ब्रह्म-संहितायां तद्-वर्णनान्ते—</p>
<blockquote>
<p>स यत्र क्षीराब्धिः स्रवति सुरभीभ्यश् च सुमहान्<br>
निमेषार्धाख्यो वा व्रजति न हि यत्रापि समयः ।<br>
भजे श्वेतद्वीपं तम् अहम् इह गोलोकम् इति यं<br>
विदन्तस् ते सन्तः क्षिति-विरल-चाराः कतिपये ॥ [ब्र।सं। ५.६६] इति ।</p>
</blockquote>
<p>एवम् अन्यत्रापि ज्ञेयम् । तथा सोम-सूर्याग्नि-मण्डलान्य् अप्राकृतान्य् अतिशैत्य-ताप-गुण-परित्यागेनैव वर्तन्ते । तत्र सर्व-कल्याण-गुण-वस्तूनाम् एवाभिधानाय प्राकृत-निषेधात् । यथा नृसिंह-तापन्याम्—</p>
<blockquote>
<p>तद् वा एतत् परमं धाम मन्त्र-राजाध्यापकस्य, यत्र न दुःखादि, यत्र न सूर्यस् तपति, यत्र न वायुर् वाति, यत्र न चन्द्रमा भाति, न यत्र नक्षत्राणि भान्ति, यत्र नाग्निर् दहति, यत्र न मृत्युः प्रविशति, यत्र न दोषः [नृ।ता।उ। ५.९] इत्य्-आदि ।</p>
</blockquote>
<p>तद् एवं कर्म-मिश्रत्वादि-निरसन-प्रसङ्ग-सङ्गत्या तत्-परिकरा व्याख्याताः ।</p>
<p>अथ तेषां शुद्ध-भक्तानां भूत-शुद्ध्य्-आदिकं यथा-मति व्याख्यायते । तत्र भूत-शुद्धिर् निजाभिलषित-भगवत्-सेवौपयिक-तत्-पार्षद-देह-भावना-पर्यन्तैव तत्-सेवैक-पुरुषार्थिभिः कार्या निजानुकूल्यात् । एवं यत्र यत्रात्मनो निजाभीष्ट-देवता-रूपत्वेन चिन्तनं विधीयते, तत्र तत्रैव पार्षदत्वे ग्रहणं भाव्यम्, अहङ्ग्रहो-पासनायाः शुद्ध-भक्तैर् द्विष्टत्वात् । ऐक्यं च तत्र साधारण्य-प्रायम् एव, तदीय-चिच्-छक्ति-वृत्ति-विशुद्ध-सत्त्वांश-विग्रहत्वात् पार्षदानाम् ।</p>
<p>अथ केशवादि-न्यासादीनां यत्राधमाङ्ग-विषयत्वं, तत्र तन्-मूर्तिं ध्यात्वा तत्-तन्-मन्त्रांश् च जप्त्वैव तत्-तद्-अङ्ग-स्पर्श-मात्रं कुर्यात्, न तु तत्-तन्-मन्त्र-देवतास् तत्र तत्र न्यस्ता ध्यायेत्, भक्तानां तद्-अनौचित्यात् ।</p>
<p>अथ मुख्यं ध्यानं श्री-भगवद्-धाम-गतम् एव, हृदय-कमल-गतं तु योगि-मतम्, स्मरेद्<sup id="fnref:280"><a href="#fn:280" class="footnote-ref" role="doc-noteref">280</a></sup> वृन्दावने रम्ये इत्य्-आद्य्-उक्तत्वात् । अत एव मानस-पूजा च तत्रैव चिन्तनीया। काम-गायत्री-ध्यानं च यत् सूर्य-मण्डले श्रूयते, तत् तत्रैव चिन्त्यम्, गोलोक एव निवसत्य् अखिलात्म-भूतः[ब्र।सं। ५.४८] इत्य् अत्र_एव_-कारात् । तत्र श्री-वृन्दावन-नाथः साक्षान् न तिष्ठति, किन्तु तेजोमय-प्रतिमाकारेणैवेति ।</p>
<p>अथ बहिर् उपचारैर् अन्तः-पूजायां वेण्व्-आदि-पूजा तद्-अङ्ग-ज्योतिर्-विलीनाङ्गस्य स्वस्याङ्गे निविष्टस्य तस्य तन्-मुखादाव् एव भाव्या, न तु स्व-मुखादौ । तथा वेण्व्-आदि-तद्-भूषण-मुद्रा-दर्शनं, स्व-मुखादौ तथा वेण्व्-आदि यत् क्रियते, तच् च् तस्मै तदीय-तत्-तत्-प्रिय-वस्तूनां दर्शनार्थम् एव, न तु स्वस्यैवाङ्गे तानि भाव्यन्त इति पूर्व-हेतोर् एव ।</p>
<p>तथा मानसादि-पूजायां भूत-पूर्व-तत्-परिकर-लीला-संवलितत्वम् अपि न कल्पना-मयं, किन्तु यथार्थम् एव । यतस् तस्य प्राकट्य-समये लीलास् तत्-परिकराश् च ये प्रादुर्बभूवुः, ते तादृशाश् चाप्रकटम् अपि नित्यं तदीये धाम्नि सङ्ख्यातीता एव वर्तन्ते । असुरास् तु न तत्र चेतना, किन्तु यन्त्र-मय-तत्-प्रतिमा-निभा ज्ञेयाः । एवं विहारैः [भा।पु। १०.१४.५७] इत्य्-आदौ, निलायनैः सेतु-बन्धैर् मर्कट-प्लवनादिभिः [भा।पु। १०.१४.५७] इतिवत् तत्-तल्-लीलानां नाना-प्रकाशैः कौतुकेनानुक्रियमाणत्वात् ।श्री-भगवत्-सन्दर्भादौ हि तथा स-न्यायं दर्शितम् अस्ति ।</p>
<p>अथ मानस-पूजा-माहात्म्यं, यथा नारद-पञ्चरात्रे श्री-नारायण-वाक्यम्—अयं यो मानसो योगो जरा-व्याधि-भयापहः इत्य्-आदौ—</p>
<blockquote>
<p>यश् चैतत् परया भक्त्या सकृत् कुर्यान् महा-मते ।<br>
क्रमोदितेन विधिना तस्य तुष्याम्य् अहं मुने ॥ इति ।</p>
</blockquote>
<p>एषा क्वचित् स्वतन्त्रापि भवति । मनो-मय्या मूर्तेर् अष्टमतया स्वातन्त्र्येण विधानात्—अर्चादौ हृदये वापि यथोपलब्धोपचारकैः [भा।पु। ११.३.५०] इत्य् आविर्होत्र-वचनेन <em>वा</em>-शब्दात् ।</p>
<p>अथ पूजा-स्थानानि विचार्यन्ते । तानि च विविधानि । तत्र शालग्रामादिकं तत्-तद्-भगवद्-आकाराधिष्ठानम् इति चिन्त्यम्, आकार-वैलक्षण्यात्, शालग्राम-शिला यत्र तत्र सन्निहितो हरिः इत्य्-आद्य्-उक्तेः । तत्र च स्वेष्टाकारस्यैव भगवतोऽधिष्ठानं सुष्ठु सिद्धि-करम्, तस्मिन्न् एवायत्नतस् तदीय-प्राकट्यात्, मूर्त्याभिमतयात्मनः [भा।पु। ११.३.४९] इत्य् उक्तेः । श्री-कृष्णादीनां तु मथुरादि-क्षेत्रं महाधिष्ठानम्, मथुरा भगवान् यत्र नित्यं सन्निहितो हरिः [भा।पु। १.१०.२८] इत्य्-आद्य्-उक्तेः । तथा तत्-तन्-मन्त्र-ध्येय-वैभवत्वेन मथुरा-वृन्दावनादीनां श्री-गोपाल-तापन्य्-आदौ प्रख्यातत्वात् । मथुरादि-क्षेत्राण्य् एवान्यत्राधिष्ठाने ध्यानेन प्रकाश्य तेषु भगवांश् चिन्त्यते ।</p>
<p>अथ श्रीमत्-प्रतिमायां<sup id="fnref:281"><a href="#fn:281" class="footnote-ref" role="doc-noteref">281</a></sup> तु तद्-आकारक-रूपतयैव चिन्तयन्ति, आकारैक्यात्, शिला-बुद्धिः कृता किं वा प्रतिमायां हरेर् मया इति भावनान्तरे दोष-श्रवणाच् च । एवम् एव श्री-भगवता चलाचलेति द्विविधा प्रतिष्ठा जीव-मन्दिरम् [भा।पु। ११.२७.१३] इत्य् उक्तम् । <strong>प्रतिष्ठा</strong> प्रतिमा <strong>जीवस्य</strong> जीवयितुः परमात्मनो मम <strong>मन्दिरं</strong> मद्-अङ्ग-प्रत्यङ्गैर् एकाकारतास्पदम् इत्य् अर्थः । यद् वा, प्रतिष्ठा-लक्षणेन कर्मणा पूर्वोक्ता प्रतिमा मम तद्-आस्पदं भवतीत्य् अर्थः । तथा च श्री-हयशीर्ष-पञ्चरात्रे श्री-मूर्ति-प्रतिष्ठा-प्रसङ्गे, विष्णो सन्निहितो भव इति सान्निध्य-करण-मन्त्र-विशेषानन्तरं मन्त्रान्तरम्—</p>
<blockquote>
<p>यच् च ते परमं तत्त्वं यच् च ज्ञान-मयं वपुः ।<br>
तत् सर्वम् एकतो लीनम् अस्मिन् देहे विबुध्यताम् ॥ इति ।</p>
</blockquote>
<p>अथवा <strong>जीव-मन्दिरं</strong> सर्व-जीवानां परमाश्रयः साक्षाद् भगवान् एव प्रतिष्ठेत्य् अर्थः । परमोपासकाश् च साक्षात् परमेश्वरत्वेनैव तां पश्यन्ति । भेद-स्फूर्तेर् भक्ति-विच्छेदकत्वात् तथैव ह्य् उचितम् । इत्थम् एवोक्तं भगवता—</p>
<blockquote>
<p>वस्त्रोपवीताभरण-पत्र-स्रग्-गन्ध-लेपनैः ।<br>
अलङ्कुर्वीत स-प्रेम मद्-भक्तो मां यथोचितम् ॥ [भा।पु। ११.२७.२८]</p>
</blockquote>
<p>इत्य् अत्र <strong>माम्</strong> इति <strong>स-प्रेमेति</strong> च । अत एव विष्णुधर्मे ताम् अधिकृत्य अम्बरीषं प्रति श्री-विष्णु-वाक्यम्—</p>
<blockquote>
<p>तस्यां चित्तं समावेश्य त्यज चान्यान् व्यापाश्रयान् ।<br>
पूजिता सैव ते भक्त्या ध्याता चैवोपकारिणी ॥<br>
गच्छंस् तिष्ठन् स्वपन् भुञ्जंस् ताम् एवाग्रे च पृष्ठतः ।<br>
उपर्य्-अधस् तथा पार्श्वे चिन्तयंस् ताम् अथात्मनः ॥ इत्य्-आदि ।</p>
</blockquote>
<p>अत एव तत्-पूजायाम् आवाहनादिकम् इत्थं व्याख्यातम् आगमे—</p>
<blockquote>
<p>आवाहनं चादरेण सम्मुखीकरणं प्रभोः ।<br>
भक्त्या निवेशनं तस्य संस्थापनम् उदाहृतम् ॥<br>
तवास्मीति तदीयत्व-दर्शनं सन्निधापनम् ।<br>
क्रिया-समाप्ति-पर्यन्त-स्थापनं सन्निबोधनम् ॥<br>
सकलीकरणं प्रोक्तं तत्-सर्वाङ्ग-प्रकाशनम् ॥ इति ।</p>
</blockquote>
<p>अत्र शूद्रादि-पूजितार्चा-पूजा-निषेध-वचनम् अवैष्णव-शूद्रादि-परम् एव—</p>
<blockquote>
<p>न शूद्रा भगवद्-भक्तास् ते तु भागवता नराः<sup id="fnref:282"><a href="#fn:282" class="footnote-ref" role="doc-noteref">282</a></sup> ।<br>
सर्व-वर्णेषु ते शूद्रा ये न भक्ता जनार्दने ॥ इत्य् उक्तेः ।</p>
</blockquote>
<p>अथ सप्तमे, पात्रम् [भा।पु। ७.१४.३४] इत्य्-आदौ श्री-नारदोक्तौ अधिष्ठान-विचारे श्रीमद्-अर्चातोऽपि यः पूरुष-मात्रातिशयस् तत्रापि ज्ञानिनः, स च कैवल्य-कामो भक्त्य्-आश्रयः । तस्मिन् प्रकरणे ज्ञान-निष्ठाय देयानि [भा।पु। ७.१५.१] इत्य् उपसंहारे ज्ञानिन एव दान-पात्रत्वेन परमोत्कर्षोक्तेः । अन्यत्र तु, न मे भक्तश् चतुर्वेदी[इतिहास-समुच्चय], नायं सुखापो भगवान्[१०.९.२१] इत्य्-आदौ, मुक्तानाम् अपि सिद्धानाम् [भा।पु। ६.१४.४] इत्य्-आदौ च भक्तस्यैव ततोऽप्य् उत्कर्षः, किम् उत तद्-उपास्यायाः श्रीमद्-अर्चायाः । अत एव ताम् उद्दिश्योक्तं—नानुव्रजति यो मोहात् [भा।पु। ६.१४.४] इत्य्-आदि । तथापि पात्रम् इत्य्-आदीनाम् अर्थोऽपि क्रमेण दर्श्यते—</p>
<blockquote>
<p><strong>पात्रं त्व् अत्र निरुक्तं वै कविभिः पात्र-वित्तमैः ।</strong><br>
<strong>हरिर् एवैक उर्वीश यन्-मयं वै चराचरम् ॥</strong><br>
<strong>देवर्ष्य्-अर्हत्सु वै सत्सु तत्र ब्रह्मात्मजादिषु ।</strong><br>
<strong>राजन् यद् अग्र-पूजायां मतः पात्रतयाच्युतः ॥</strong> [भा।पु। ७.१४.३४-३५]</p>
</blockquote>
<p>तत्र राजसूये ॥</p>
<p>[२८७]</p>
<blockquote>
<p><strong>जीव-राशिभिर् आकीर्ण अण्ड-कोशाङ्घ्रिपो महान् ।</strong><br>
<strong>तन्-मूलत्वाद् अच्युतेज्या सर्व-जीवात्म-तर्पणम् ॥</strong>[भा।पु। ७.१४.३६] इत्य्-आदि</p>
</blockquote>
<p>सर्वेषाम् जीवानाम् आत्मनश् च तर्पण-रूपा सैव भवतीत्य् अर्थः ॥</p>
<p>[२८८]</p>
<p><strong>पुराण्य् अनेन सृष्टानि नृ-तिर्यग्-ऋषि-देवताः ।</strong></p>
<p><strong>शेते जीवेन रूपेण पुरेषु पुरुषो ह्य् असौ ॥</strong>[भा।पु। ७.१४.३७] इत्य्-आदि ।</p>
<p><strong>जीवेन</strong> जीवयित्वा जीवान्तर्यामि-रूपेणेत्य् अर्थः ॥</p>
<p>[२८९]</p>
<p><strong>तेष्व् एव भगवान् राजंस् तारतम्येन वर्तते ।</strong></p>
<p><strong>तस्मात् पात्रं हि पुरुषो यावान् आत्मा यथेयते ॥</strong> [भा।पु। ७.१४.३८] इत्य्-आदि ।</p>
<p><strong>तस्मात्</strong> तारतम्य-वर्तनात् । <strong>पुरुषः</strong> प्रायो मनुष्यः <strong>पात्रम्</strong> । तत्र ज्ञानादिकं विशिष्टम् इति भगवद्-वर्तनस्यातिशयात् । तत्रापि <strong>आत्मायावान्</strong> यथा ज्ञानादि-परिमाणादिकः, तथासौ <strong>पात्रम्</strong> इत्य् अर्थः ॥</p>
<p>[२९०]</p>
<p>एवं स्थितेऽपि कालेनोपासक-दोषोत्पत्तौ सत्यां<sup id="fnref:283"><a href="#fn:283" class="footnote-ref" role="doc-noteref">283</a></sup> भेद-दृष्ट्या विशिष्टम् अधिष्ठानान्तरं<sup id="fnref:284"><a href="#fn:284" class="footnote-ref" role="doc-noteref">284</a></sup> प्रकाशितम् इत्य् आह—</p>
<blockquote>
<p><strong>दृष्ट्वा तेषां मिथो नृणाम् अवज्ञानात्मतां नृप ।</strong><br>
<strong>त्रेतादिषु हरेर् अर्चा क्रियायै कविभिः कृता ॥</strong> [भा।पु। ७.१४.३९]</p>
</blockquote>
<p><strong>मिथोऽवज्ञानम्</strong> असम्मानंस् तस्मिन्न् <strong>आत्मा</strong> बुद्धिर् येषां भावं <strong>दृष्ट्वाक्रियायै</strong> पूजाद्य्-अर्थम् <strong>अर्चा कृता</strong> तत्-परिचर्या-मार्ग-दर्शनाय सा प्रकाशितेत्य् अर्थः । एतेन तादृश-दोष-युक्तेष्व् अपि कार्य-साधकत्वात् श्रीमद्-अर्चाया आधिक्यम् एव व्यञ्जितम् । प्रतिमा स्वल्प-बुद्धीनाम् इत्य् अत्र च अल्प-बुद्धीनाम् अपीत्य् अर्थः । नृसिंह-पुरानादौ ब्रह्माम्बरीषादीनाम् अपि तत्-पूजा-श्रवणात् ॥</p>
<p>[२९१]</p>
<p><strong>ततोऽर्चायां हरिं केचित् संश्रद्धाय सपर्यया ।</strong></p>
<p><strong>उपासत उपास्तापि नार्थदा पुरुष-द्विषाम् ॥</strong> [भा।पु। ७.१४.४०] इत्य्-आदि ।</p>
<p><strong>तत</strong> एवं-प्रभावात् । <strong>केचिद्</strong> इत्य् अधिष्ठान-वैशिष्ट्येन पूर्वतोऽप्य् उत्तम-साधन-तत्-परा इत्य् अर्थः । नन्व् अवज्ञावद् द्वेषेऽपि सिद्धिः स्यात् ? इत्य् आशङ्क्यातिप्रसङ्ग-वारणेच्छया प्रस्तुत-पुरुष-रूपाधिष्ठानादर-रक्षेच्छया च तं वारयति—<strong>उपास्तापि</strong> इति ॥</p>
<p>[२९२]</p>
<p>अथ पुरुषेषु पूर्वोक्त-विशेषं जात्य्-आदिना विवृणोति—</p>
<blockquote>
<p><strong>पुरुषेष्व् अपि राजेन्द्र सुपात्रं ब्राह्मणं विदुः ।</strong><br>
<strong>तपसा विद्यया तुष्ट्या धत्ते वेदं हरेस् तनुम् ॥</strong> [भा।पु। ७.१४.४१] इति ।</p>
</blockquote>
<p>यो <strong>धत्ते</strong> तं <strong>सुपात्रं विदुः</strong> ॥</p>
<p>[२९३]</p>
<p>पूर्वोक्तं ब्राह्मण-रूपं पात्रम् एव स्तौति—</p>
<blockquote>
<p><strong>नन्व् अस्य ब्राह्मणा राजन् कृष्णस्य जगद्-आत्मनः ।</strong><br>
<strong>पुनन्तः पाद-रजसा त्रि-लोकीं दैवतं महत् ॥</strong> [भा।७.१४.४२] इत्य्-आदिना ।</p>
</blockquote>
<p><strong>जगद्-आत्मनो</strong> जगति लोक-सङ्ग्रह-धर्मादि-प्रवर्तनेन तन्-नियन्तुर् इत्य् अर्थः । <strong>दैवतं</strong> पूज्यत्वेन दर्शितम् ॥</p>
<p>॥ ७.१४ ॥ श्री-नारदो युधिष्ठिरम् ॥ २८६-२९३ ॥</p>
<p>[२९४]</p>
<p>अथ तद्-अनन्तराध्यायस्यादाव् एव तेषु सर्वोत्कृष्टम् आह द्वाभ्याम्—</p>
<blockquote>
<p><strong>कर्म-निष्ठा द्विजाः केचित् तपो-निष्ठा नृपापरे ।</strong><br>
<strong>स्वाध्यायेऽन्ये प्रवचने केचन ज्ञान-योगयोः ॥</strong><br>
<strong>ज्ञान-निष्ठाय देयानि कव्यान्य् आनन्त्यम् इच्छता ।</strong><br>
<strong>दैवे च तद्-अभावे स्याद् इतरेभ्यो यथार्हतः ॥</strong> [भा।पु। ७.१५.१-२] इत्य्-आदि ।</p>
</blockquote>
<p>अनेन यथात्र मुमुक्षु-प्रभृतीनां ज्ञानि-पूजैव मुख्या, पुरुषान्तर-पूजा तु तद्-अभाव एव, तथा प्रेम-भक्ति-कामानां प्रेम-भक्त-पूजा ज्ञेया । ततः प्रेम-भक्तानाम् अपि यच् चित्तस्य परमाश्रय-रूपं, तद्-अभिव्यक्तेः सुतराम् एवार्चाया आधिक्यम् अपि । एवं तद्-आश्रय-रूपस्य विलक्षण-प्रकाश-स्थानत्वाद् एव श्री-विष्णोर् व्यापकत्वेऽपि शालग्रामादिषु निर्धारणम् । तच् च पुरुषवन् नान्तर्यामि-दृष्ट्य्-अपेक्षम्, किन्तु स्वभाव-निर्देश-परम् एव, तन्-निवास-क्षेत्रादीनां महा-तीर्थत्वापादनादिना कीकटादीनाम् अपि कृतार्थत्व-कथनात् । तथा च स्कान्दे—</p>
<blockquote>
<p>शालग्राम-शिला यत्र तत्तीर्थं योजन-त्रयम् ।<br>
तत्र दानं जपो होमः सर्वं कोटि-गुणं भवेत् ॥</p>
</blockquote>
<p>पाद्मे—</p>
<blockquote>
<p>शालग्राम-समीपे तु क्रोश-मात्रं समन्ततः ।<br>
कीकटेऽपि मृतो याति वैकुण्ठ-भुवनं नरः ॥ इति ।</p>
</blockquote>
<p>तस्माद् अर्चाया आधिक्यम् एव हि स्थितम् ॥</p>
<p>॥ ७.१५ ॥ श्री-नारदो युधिष्ठिरम् ॥ २९४ ॥</p>
<p>[२९५]</p>
<p>अथाधिष्ठानन्तराणि चैवम् । यथा—</p>
<blockquote>
<p><strong>सूर्योऽग्निर् ब्राह्मणा गावो वैष्णवः खं मरुज् जलम् ।</strong><br>
<strong>भूर् आत्मा सर्व-भूतानि भद्र पूजा-पदानि मे ॥</strong><br>
<strong>सूर्ये तु विद्यया त्रय्या हविषाग्नौ यजेत माम् ।</strong><br>
<strong>आतिथ्येन तु विप्राग्र्ये गोष्व् अङ्ग यवसादिना ॥</strong><br>
<strong>वैष्णवे बन्धु-सत्-कृत्या हृदि खे ध्यान-निष्ठया ।</strong><br>
<strong>वायौ मुख्य-धिया तोये द्रव्यैस् तोय-पुरः-सरैः ॥</strong><br>
<strong>स्थण्डिले मन्त्र-हृदयैर् भोगैर् आत्मानम् आत्मनि ।</strong><br>
<strong>क्षेत्र-ज्ञं सर्व-भूतेषु समत्वेन यजेत माम् ॥</strong><br>
<strong>धिष्ण्येष्व् इत्य् एषु मद्-रूपं शङ्ख-चक्र-गदाम्बुजैः ।</strong><br>
<strong>युक्तं चतुर्-भुजं शान्तं ध्यायन्न् अर्चेत् समाहितः ॥</strong> [भा।पु। ११.११.४२-४६]</p>
</blockquote>
<p>टीका च—इदानीम् एकादश पूजाधिष्ठानान्य् आह—<strong>सूर्य</strong> इति । हे <strong>भद्र</strong> ! अधिष्ठान-भेदेन पूजा-साधन-भेदम् आह—सूर्य इति त्रिभिः । <strong>त्रय्या विद्यया</strong> सूक्तैर् उपस्थानादिना । <strong>अङ्ग</strong> हे उद्धव ! <strong>मुख्य-धिया</strong> प्राण-दृष्ट्या । <strong>तोये</strong> तोयादिभिर् <strong>द्रव्यैस्</strong> तर्पणादिना । <strong>स्थण्डिले</strong> भुवि । <strong>मन्त्र-हृदयै</strong> रहस्य-मन्त्र-न्यासैः । सर्वाधिष्ठानेषु ध्येयम् आह—<strong>धिष्ण्येष्वेतेष्व्</strong> इति । <strong>इति</strong> अनेन प्रकारेण । <strong>एषु</strong> धिस्ण्येषु ॥इत्य् एषा ।</p>
<p>अत्र सर्वत्र चतुर्भुजस्यैवानुसन्धाने सत्य् अपि द्विधा गतिः—एकाधिष्ठान-परिचर्यैवाधिष्ठातुर् उपासना-लक्षणा । मन्दिर-लेपनादिना तद्-अधिष्ठातृ-प्रतिष्ठाया इव । यथा <strong>वैष्णवे बन्धु-सत्-कृत्या, गोष्व् अङ्ग यवसादिना</strong> इत्य्-आदि । यतो बन्धु-सत्कारो वैष्णव-विषयकः, ईश्वरे तु प्रभु-भाव उपदिश्यते । ईश्वरे तद्-अधीनेषु [भा।पु। ११.२.४४] इत्य्-आदौ । तथा गो-सम्प्रदानकम् एव यवसादि-भोजन-दानं युज्यते, न तु श्री-चतुर्भुज-सम-प्रदानकम्, अभक्ष्यत्वात् ।</p>
<blockquote>
<p><strong>यद् यद् इष्टतमं लोके यच् चातिप्रियम् आत्मनः ।</strong><br>
<strong>तत् तन् निवेदयेन् मह्यं तद् आनन्त्याय कल्पते ॥</strong> [भा।पु। ११.११.४१]</p>
</blockquote>
<p>इति तत्रैव पूर्वम् उक्तम् । अन्या तु साक्षाद् अधिष्ठातुर् उपासना-लक्षणा, यथा—<strong>हृदि खे ध्यान-निष्ठया, तोये द्रव्यैस् तोय-पुरस्कृतैर्</strong> इत्य्-आदि । अत्राग्न्य्-आदौ तद्-अन्तर्यामि-रूपस्यैव चिन्तनं कार्यम्, न जातु निज-प्रेम-सेवा-विशेषाश्रय-स्वाभीष्ट-रूप-विशेषस्य । स तु सर्वथा परम-सुकुमारत्वादि-बुद्धि-जनितया प्रीत्यैव सेवनीयः । यथोक्तं श्री-भगवतैव—वस्त्रोपवीताभरणैः [भा।पु। ११.२७.२९] इत्य्-आदि । तेषां यथा-भक्ति-रीत्या परमेश्वरस्यापि तथा-भावः श्रूयते । यथा नारदीये—</p>
<blockquote>
<p>भक्ति-ग्राह्यो हृषीकेशो न धनैर् धरणी-धर ।<br>
भक्त्या संपूजितो विष्णुः प्रददाति मनोरथम् ॥<br>
जलेनापि जगन्नाथः पूजितः क्लेशहा हरिः ।<br>
परितोषं व्रजत्य् आशु तृषार्तः सुजलैर् यथा ॥<sup id="fnref:285"><a href="#fn:285" class="footnote-ref" role="doc-noteref">285</a></sup> [ना।प। २.३.३-४] इति ।</p>
</blockquote>
<p>अत्र दृष्टान्त उपजीव्यः । वैपरीत्ये दोषश् च । यथा ग्रीष्मे जलस्थस्य पूजा प्रशस्ता, वर्षासु निन्दिता । यद् उक्तं गारुडे—</p>
<blockquote>
<p>शुचि-शुक्र-गते काले येऽर्चयिष्यन्ति केशवम् ।<br>
जलस्थं विविधैः पुष्पैर् मुच्यन्ते यम-ताडनात् ॥<br>
घनागमे प्रकुर्वन्ति जलस्थं वै जनार्दनम् ।<br>
ये जना नृपति-श्रेष्ठ तेषां वै नरकं ध्रुवम् ॥ इति ।</p>
</blockquote>
<p>एवम् अन्यत्रापि । परिचर्या-विधौ तद्-देश-काल-सुखदानि शतशो विहितानि । तद्-विपरीतानि निषिद्धानि च । विष्णु-यामले—विष्णोः सर्व-र्तु-चर्याम् इति । अत एवोक्तं—यद् यद् इष्टतमं लोके [भा।पु। ११.११.४०] इत्य्-आदि । तत्र तत्रेष्ट-मन्त्र-ध्यान-स्थलं च सर्वर्तु-सुख-मय-मनोहर-रूप-रस-गन्ध-स्पर्श-शब्द-मयत्वेनैव ध्यातुं विहितम् अस्ति । अन्यथा तत्-तद्-आग्रहस्य वैयर्थ्यं स्यात् । तस्माद् अग्न्य्-आदौ तत्-तद्-अन्तर्यामि-रूप एव भाव्य इति स्थितम् ।</p>
<p>॥ ११.११ ॥ श्री-भगवान् ॥ २९५ ॥</p>
<p>[२९६-२९७]</p>
<p>अथ नैवेद्यार्पण-प्रसङ्गे [क्र।दी। ४.६२] यः क्रम-दीपिका-दर्शितोऽनिरुद्ध-नामात्मको मन्त्रस् तस्य स्थाने श्री-कृष्णैकान्तिक-भक्तास् तु तन्-मूल-मन्त्रम् एवेच्छन्ति । तथा यच् च तन्-मुख-ज्योतिर्-अनुगतत्वेन ध्यातुं विधीयते, तत् तु भोजन-समये तन्-मुख-प्रसादम् एव मन्यन्ते । भोजनं तु यथा लोक-सिद्धम् एव नर-लीलात्वात् श्री-कृष्णस्य ।</p>
<p>अथ जपे मन्त्रार्थस्य नानात्वेऽपि पुरुषार्थानुकूल एवासौ चिन्त्यः । यथा श्रीमद्-अष्टाक्षरादाव् आत्म-निवेदन-लक्षण-चतुर्थ्य्-आद्य-भाववति मन्त्रे तद्-अनुसन्धानेनेति । एवम् अन्येऽपि पूजा-विधयो यथायथं योजनीयाः, शुद्ध-भक्ति-सिद्ध्य्-अर्थं सर्वासां भक्तीनाम् एव शुद्धत्वाशुद्धत्व-रूपेण द्विविधो हि भेदः सम्मत इति । तद् एतद्-अर्चनं फलेनाह—</p>
<blockquote>
<p><strong>एवं क्रिया-योग-पथैः पुमान् वैदिक-तान्त्रिकैः ।</strong><br>
<strong>अर्चन्न् उभयतः सिद्धिं मत्तो विन्दत्य् अभीप्सिताम् ॥</strong> [भा।पु। ११.२७.४९]</p>
</blockquote>
<p><strong>उभयत</strong> इहामुत्र च । यथा—</p>
<blockquote>
<p><strong>माम् एव नैरपेक्ष्येण भक्ति-योगेन विन्दति ।</strong><br>
<strong>भक्ति-योगं स लभत एवं यः पूजयेत माम् ॥</strong> [भा।पु। ११.२७.५३]</p>
</blockquote>
<p><strong>नैरपेक्ष्येण</strong> निरुपाधिना <strong>भक्ति-योगेन</strong> प्रेम्णा । <strong>स</strong> च भक्ति-योग <strong>एवं</strong> पूजायाः स्याद् इत्य् आह—भक्तीति ॥</p>
<p>॥ ११.२७ ॥ श्री-भगवान् ॥ २९६-२९७ ॥</p>
<p>[२९८]</p>
<p>यानि चात्र वैष्णव-चिह्नानि निर्माल्य-धारण-चरणामृत-पानादीन्य् अङ्गानि, तेषां च पृथक् पृथक् माहात्म्य-वृन्दं शास्त्र-सहस्रेष्व् अनुसन्धेयम् ।</p>
<p>अथार्चनाधिकारि-निर्णयः—</p>
<blockquote>
<p><strong>एतद् वै सर्व-वर्णानाम् आश्रमाणां च सम्मतम् ।</strong><br>
<strong>श्रेयसाम् उत्तमं मन्ये स्त्री-शूद्राणां च मान-द ॥</strong> [भा।पु। ११.२७.४]</p>
</blockquote>
<p><strong>सर्व-वर्णानां</strong> त्रैवर्णिकानाम् । तथा च स्मृत्य्-अर्थ-सारे पाद्मे च वैशाख-माहात्म्ये—</p>
<blockquote>
<p>आगमोक्तेन मार्गेण स्त्री-शूद्रैर् अपि पूजनम् ।<br>
कर्तव्यं श्रद्धया विष्णोश् चिन्तयित्वा पतिं हृदि ॥<br>
शूद्राणां चैव भवति नाम्ना वै देवतार्चनम् ।<br>
सर्वेऽप्य् आगम-मार्गेण कुर्युर् वेदानुकारिणा ॥<br>
स्त्रीणाम् अप्य् अधिकारोऽस्ति विष्णोर् आराधनादिषु ।<br>
पति-प्रिय-रतानां  च श्रुतिर् एषा सनातनी ॥ [प।पु। ६.८४.४८, ५२-४] इति ।</p>
</blockquote>
<p>विष्णु-धर्मे—<sup id="fnref:286"><a href="#fn:286" class="footnote-ref" role="doc-noteref">286</a></sup></p>
<blockquote>
<p>देवतायां च मन्त्रे च तथा मन्त्र-प्रदे गुरौ ।<br>
भक्तिर् अष्ट-विधा यस्य तस्य कृष्णः प्रसीदति ॥<br>
तद्-भक्त-जन-वात्सल्यं पूजायां चानुमोदनम् ।<br>
सुमना अर्चयेन् नित्यं तद्-अर्थे दम्भ-वर्जनम् ॥<br>
तत्-कथा-श्रवणे रागस् तद्-अर्थे चाङ्ग-विक्रिया ।<br>
तद्-अनुस्मरणं नित्यं यस् तन्-नामोपजीवति ॥<br>
भक्तिर् अष्ट-विधा ह्य् एषा यस्मिन् म्लेच्छेऽपि वर्तते ।<br>
स मुनिः सत्य-वादी च कीर्तिमान् स भवेन् नरः ॥ इति ।</p>
</blockquote>
<p>किं च, तत्त्व-सागरे—</p>
<blockquote>
<p>यथा काञ्चनतां याति कांस्यं रस-विधानतः ।<br>
तथा दीक्षा-विधानेन द्विजत्वं जायते नॄणाम् ॥ इति ।</p>
</blockquote>
<p>अथ कृते शुक्लश् चतुर्-बाहुः [भा।पु। ११.५.१९] इत्य्-आदिना युग-भेदे यश् चोपासनायाम् आविर्भाव-भेद उच्यते, स च प्रायिक एव । तेभ्यश् चतुर्भ्योऽन्येषाम् उपासना-शास्त्राद् एव । अन्यथेतरोपासनायाः कालासमावेशः स्यात् । श्रूयन्ते च सर्वत्र युगे सर्वोपासकास् तस्मात् सर्वैर् अपि सर्वदापि यथेच्छं सर्व एवाविर्भावाः पूज्या इति स्थितम् । अत <strong>एतद् वै सर्व-वर्णानां</strong> [भा।पु। ११.२७.४] इत्य्-आदिकं सर्व-सम्मतम् एव ॥</p>
<p>॥ ११.२७ ॥ उद्धवः श्री-भगवन्तम् ॥ २९८ ॥</p>
<p>[२९९]</p>
<p>तद् एतद्-अर्चनं व्याख्यातम् । अस्याङ्गानि चागमादौ ज्ञेयानि । तथा श्री-कृष्ण-जन्माष्टमी-कार्त्तिक-व्रतैकादशी-माघ-स्नानादिकम् अत्रैवान्तर्-भाव्यम् । तत्र जन्माष्टमी यथा विष्णु-रहस्ये ब्रह्म-नारद-संवादे—</p>
<blockquote>
<p>तुष्ट्य्-अर्थं देवकी-सूनोर् जयन्ती-सम्भवं व्रतम् ।<br>
कर्तव्यं वित्ताशाठ्येन भक्त्या भक्त-जनैर् अपि ।<br>
अकुर्वन् याति निरयं यावद् इन्द्राश् चतुर्दश ॥ इति ।</p>
</blockquote>
<p>तथा—</p>
<blockquote>
<p>कृष्ण-जन्माष्टमीं त्यक्त्वा योऽन्यद् व्रतम् उपासते ।<br>
नाप्नोति सुकृतं किञ्चिद् दृष्टं श्रुतम् अथापि वा ॥ इति ।</p>
</blockquote>
<p><em>वित्ताशाठ्यं</em> चोक्तम् अष्टमे—</p>
<blockquote>
<p>धर्माय यशसेऽर्थाय कामाय स्व-जनाय च ।<br>
पञ्चधा विभजन् वित्तम् इहामुत्र च मोदते ॥ [भा।पु। ८.१९.३७] इति ।</p>
</blockquote>
<p>अथ कार्त्तिकः, यथा स्कान्दे एकतः सर्व-तीर्थानि इत्य्-आदिकम् उक्त्वा—</p>
<blockquote>
<p>एकतः कार्त्तिको वत्स सर्वदा केशव-प्रियः ।<br>
यत् किञ्चित् क्रियते पुण्यं विष्णुम् उद्दिश्य कार्त्तिके ।<br>
तद् अक्षयं भवेत् सर्वं सत्योक्तं तव नारद ॥ इति ।<br>
अव्रतेन क्षिपेद् यस् तु मासं दामोदर-प्रियम् ।<br>
तिर्यग् योनिम् अवाप्नोति सर्व-धर्म-बहिष्कृतः ॥ इति ।</p>
</blockquote>
<p>अथ एकादशी—तत्र तावद् अस्या अवैष्णवेऽपि नित्यत्वम् । तत्र सामान्यतः विष्णु-धर्मे—वैष्णवो वाथ सौरो वा कुर्याद् एकादशी-व्रतम् इति । सौर-पुराणे—वैष्णवो वाथ शैवो वा सौरोऽप्य् एतत् समाचरेत् इति । विशेषतश् च नारद-पञ्चरात्रे दीक्षानन्तरावश्य-कृत्य-कथने समयांश् च प्रवक्ष्यामि इत्य्-आदौ,</p>
<blockquote>
<p>एकादश्यां न भुञ्जीत पक्षयोर् उभयोर् अपि ।<br>
जागरं निशि कुर्वीत विशेषाच् चार्चयेद् विभुम् ॥ इति ।</p>
</blockquote>
<p>विष्णु-यामलेऽपि तत्-कथने दिग् । विद्धैकादशी-व्रतम्—</p>
<blockquote>
<p>शुक्ला-कृष्णा-विभेदश् चासद्-व्यापारो व्रते तथा ।<br>
शक्तौ फलादि-भुक्तिश् च श्राद्धं चैकादशी-दिने ॥<br>
द्वादश्यां च दिवा-स्वापस् तुलस्यावचयस् तथा ॥</p>
</blockquote>
<p>तत्र विष्णोर् दिवा स्नानम् अपि निषिद्धत्वेनोक्तम् । पाद्मोत्तर-खण्डे च वैष्णव-धर्म-कथने—द्वादशी-व्रत-निष्ठता इति । तथा स्कान्दे काशी-खण्डे सौपर्ण-द्वारका-माहात्म्ये च चन्द्र-शर्मणो भगवद्-धर्म-प्रतिज्ञा—</p>
<blockquote>
<p>अद्य-प्रभृति कर्तव्यं यन् मया कृष्ण तच् छृणु ।<br>
एकादश्यां न भोक्तव्यं कर्तव्यो जागरः सदा ॥<br>
महा-भक्त्यात्र कर्तव्यं प्रत्यहं पूजनं तव ।<br>
पलार्धेनापि विद्धं तु मोक्तव्यं वासरं तव ॥<br>
त्वत्-प्रीत्याष्टौ मया कार्या द्वादश्यां व्रत-संयुताः ॥ इत्य्-आदिकाः ।</p>
</blockquote>
<p>अत उक्तम् आग्नेये, एकादश्यां न भोक्तव्यं तद् व्रतं वैष्णवं महत् इति ।</p>
<p>गौतमीये—</p>
<blockquote>
<p>वैष्णवो यदि भुञ्जीत एकादश्यां प्रमादतः ।<br>
विष्ण्व्-अर्चनं वृथा तस्य नरकं घोरम् आप्नुयात् ॥</p>
</blockquote>
<p>मत्स्य-भविष्य-पुराणयोः—</p>
<blockquote>
<p>एकादश्यां निराहारो यो भुङ्क्ते द्वादशी-दिने ।<br>
शुक्ला वा यदि वा कृष्णा तद् व्रतं वैष्णवं महत् ॥ इति ।</p>
</blockquote>
<p>स्कान्दे—</p>
<blockquote>
<p>मातृहा पितृहा चैव भ्रातृहा गुरुहा तथा ।<br>
एकादश्यां तु यो भुङ्क्ते विष्णु-लोक-च्युतो भवेत् ॥ इति ।</p>
</blockquote>
<p>अत्र वैष्णवानां निराहारत्वं नाम महा-प्रसादान्न-परित्याग एव । तेषाम् अन्य-भोजनस्य नित्यम् एव निषिद्धत्वात् । यथोक्तं नारद-पञ्चरात्रे—</p>
<blockquote>
<p>प्रसादान्नं सदा ग्राह्यम् एकादश्यां न नारद ।<br>
रमादि-सर्व-भक्तानाम् इतरेषां च का कथा ॥ इति ।</p>
</blockquote>
<p>ब्रह्माण्ड-पुराणे—</p>
<blockquote>
<p>पत्रं पुष्पं फलं तोयम् अन्न-पानाद्यम् औषधम् ।<br>
अनिवेद्य च भुञ्जीत यद् आहाराय कल्पितम् ॥<br>
अनिवेद्य तु भुञ्जानः प्रायश्चित्ती भवेन् नरः ।<br>
तस्मात् सर्वं निवेद्यैव विष्णोर् भुञ्जीत सर्वदा ॥ इति ।</p>
</blockquote>
<p>जागरस्यापि नित्यत्वं, यथा स्कान्दे उमा-महेश्वर-संवादे—</p>
<blockquote>
<p>सम्प्राप्ते वासरे विष्णोर् ये न कुर्वन्ति जागरम् । <br>
भ्रश्यते सुकृतं तेषां वैष्णवानां च निन्दया ॥</p>
</blockquote>
<blockquote>
<p>मतिर् न जायते यस्य द्वादश्यां जागरं प्रति ।<br>
न हि तस्याधिकारोऽस्ति पूजने केशवस्य हि ॥ इति ।</p>
</blockquote>
<p>तद्वत् तस्य विष्णु-प्रीतिदत्वं च श्रूयते पाद्मोत्तर-खण्डे—</p>
<blockquote>
<p>शृणु देवि प्रवक्ष्यामि द्वादश्याश् च विधानकम् ।<br>
तस्याः स्मरण-मात्रेण सन्तुष्टः स्याज् जनार्दनः ॥ [प।पु। ६.२३४.३]</p>
</blockquote>
<p>भविष्ये—</p>
<blockquote>
<p>एकादशी महा-पुण्या सर्व-पाप-विनाशिनी ।<br>
भक्तेस् तु दीपनी विष्णोः परमार्थ-गति-प्रदा ॥ इति ।</p>
</blockquote>
<p>अत एव श्रीमद्-अम्बरीषादीनां भक्त्य्-एक-निष्ठानां महा-प्रसादैक-भुजां तद्-व्रतं दर्शयता श्री-भागवतेनापि तद्-अन्तरङ्ग-वैष्णव-धर्मत्वेन सम्मतम् इति दिक् । पाद्मे कार्त्तिक-माहात्म्ये च ब्राह्मण-कन्यायाः कार्त्तिक-व्रतैकादशी-व्रत-प्रभावात् श्रीमत्-सत्यभामाख्य-भगवत्-प्रेयसी-पद-प्राप्तिर् अपि श्रूयते । किं बहुना ?</p>
<p>अथ माघः सौपर्णे—</p>
<blockquote>
<p>दुर्लभो माघ-मासस् तु वैष्णवानाम् अतिप्रियः ।<br>
देवतानाम् ऋषीणां च मुनीनां सुर-नायक ।<br>
विशेषेण शचीनाथ माधवस्यातिवल्लभः ॥ इति ।</p>
</blockquote>
<p>स्कान्दे ब्रह्म-नारद-संवादे—</p>
<blockquote>
<p>सर्व-पाप-विनाशाय कृष्ण-सन्तोषणाय च ।<br>
माघ-स्नानं सदा कार्यं वर्षे वर्षे च नारद ॥ इति ।</p>
</blockquote>
<p>भविष्योत्तरे—</p>
<blockquote>
<p>एकविंश-गणैः सार्धं भोगान् त्यक्त्वा यथेप्सितम् ।<br>
माघ-मास्य् उषसि स्नात्वा विष्णु-लोकं स गच्छति ॥ इति ।</p>
</blockquote>
<p>एवं श्री-राम-नवमी-वैशाख-व्रतादयश् चात्र ज्ञेयाः । एतत् सर्वम् अपि सद्-आचार-कथन-द्वारा विधत्ते—<strong>गां पर्यटन्</strong> [भा।पु। ३.१.१८] इत्य्-आदौ, <strong>व्रतानि चेरे हर-तोषणानि</strong> इति॥<sup id="fnref:287"><a href="#fn:287" class="footnote-ref" role="doc-noteref">287</a></sup></p>
<p><strong>व्रतानि</strong> एकादश्यादीनीति । विदुर इति प्रकरण-लब्धम् ॥</p>
<p>॥ ३.१ ॥ श्री-शुकः ॥ २९९ ॥</p>
<p>[३००]</p>
<p>एवं तादृश-व्रतेष्व् अपि तत्-तद्-उपासकानां स्व-स्वेष्ट-दैवत-व्रतं सुष्ठ्व् एव विधेयम् इत्य् आगतम् । तथास्मिन् पाद-सेवार्चन-मार्गे, यानैर् वा पादुकैर् वापि गमनं भगवद्-गृहे इत्य्-आदिना आगमोक्ता ये द्वात्रिंशद्-अपराधाः, तथा राजन्न-भक्षणं चैवम् इत्य्-आदिना वाराहोक्ता ये च तत्-सङ्ख्यकाः, तथा मम शास्त्रं बहिष्कृत्य ह्य् अस्माकं यः प्रपद्यते इत्य्-आदिना,  तद् उक्ता ये चान्ये बहवस् ते सर्वे—</p>
<blockquote>
<p>ममार्चनापराधा ये कीर्त्यन्ते वसुधे मया ।<br>
वैष्णवेन सदा ते तु वर्जनीयाः प्रयत्नतः ॥</p>
</blockquote>
<p>इति वाराहानुसारेण परित्याज्याः । इत्य् आशयेनाह—</p>
<blockquote>
<p><strong>श्रद्धयोपाहृतं प्रेष्ठं भक्तेन मम वार्य् अपि ।</strong><br>
<strong>भूर्य् अप्य् अभक्तोपहृतं न मे तोषाय कल्पते ॥</strong> [भा।पु। ११.२७.१८]</p>
</blockquote>
<p><strong>श्रद्धा-भक्त</strong>-शब्दाभ्याम् अत्रादर एव विधीयते । अपराधास् तु सर्वेऽनादरात्मका एव । प्रभुत्वावमानतश् च आज्ञावमानतश् च । तस्माद् अपराध-निदानम् अत्रानादर एव परित्याज्य इत्य् अर्थः ॥</p>
<p>॥ ११.२७ ॥ श्री-भगवान् ॥ ३०० ॥</p>
<p>[३०१]</p>
<p>महताम् अनादरस् तु सर्व-नाशक इत्य् आह—</p>
<blockquote>
<p><strong>न भजति कुमनीषिणां स इज्यां</strong><br>
<strong>हरिर् अधनात्म-धन-प्रियो रस-ज्ञः ।</strong><br>
<strong>श्रुत-धन-कुल-कर्मणां मदैर् ये</strong><br>
<strong>विदधति पापम् अकिञ्चनेषु सत्सु ॥</strong> [भा।पु। ४.३१.२१]</p>
</blockquote>
<p><strong>अधनाश्</strong> च ते <strong>आत्म-धनाश्</strong> च ते <strong>प्रिया</strong> यस्य सः । <strong>रसज्ञो</strong> भक्ति-रसिको <strong>हरिः</strong> । के <strong>कुमनीषिण</strong> इत्य् अपेक्षायाम् आह—<strong>श्रुतेति</strong> । <strong>पापम्</strong> अपराधम् ॥</p>
<p>॥ ४.३१ ॥ श्री-नारदः प्रचेतसः ॥ ३०१ ॥</p>
<p>[३०२]</p>
<p>किं च—</p>
<blockquote>
<p><strong>न विक्रिया विश्व-सुहृत्-सखस्य</strong><br>
<strong>साम्येन वीताभिमतेस् तवापि ।</strong><br>
<strong>महद्-विमानात् स्व-कृताद् धि मादृङ्</strong><br>
<strong>नङ्क्ष्यत्य् अदूराद् अपि शूलपाणिः ॥</strong> [भा।पु। ५.१०.२५]</p>
</blockquote>
<p>स्पष्टम् ॥ ५.१० ॥ रहूगनः श्री-भरतम् ॥ ३०२ ॥</p>
<p>[३०३]</p>
<p>अथ तथापि प्रामादिके भगवद्-अपराधे पुनर् भगवत्-प्रसादनानि कर्तव्यानि । यथा स्कान्दे अवन्ती-खण्डे श्री-व्यासोक्तौ—</p>
<blockquote>
<p>अहन्य् अहनि यो मर्त्यो गीताध्यायं पठेत् तु वै ।<br>
द्वात्रिंशद्-अपराधांस् तु क्षमते तस्य केशवः ॥ इति ।</p>
</blockquote>
<p>तत्रैव द्वारका-माहात्म्ये—</p>
<blockquote>
<p>सहस्र-नाम-माहात्म्यं यः पठेच् छृणुयाद् अपि ।<br>
अपराध-सहस्रेण न स लिप्येत् कदाचन ॥ इति ।</p>
</blockquote>
<p>तत्रैव रेवा-खण्डे—</p>
<blockquote>
<p>द्वादश्यां जागरे विष्णोर् यः पठेत् तुलसी-स्तवम् ।<br>
द्वात्रिंशद्-अपराधानि क्षमते तस्य केशवः ॥ इति ।</p>
</blockquote>
<p>तत्रैवान्यत्र—</p>
<blockquote>
<p>तुलस्या रोपणं कार्यं श्रावणेषु विशेषतः ।<br>
अपराध-सहस्राणि क्षमते पुरुषोत्तमः ॥ इति ।</p>
</blockquote>
<p>तत्रैवान्यत्र कार्त्तिक-माहात्म्ये—</p>
<blockquote>
<p>तुलस्या कुरुते यस् तु शालग्राम-शिलार्चनम् ।<br>
द्वात्रिंशद्-अपराधांश् च क्षमते तस्य केशवः ॥ इति ।</p>
</blockquote>
<p>अन्यत्र—</p>
<blockquote>
<p>यः करोति हरेः पूजां कृष्ण-शस्त्राङ्कितो नरः ।<br>
अपराध-सहस्राणि नित्यं हरति केशवः ॥इति ।</p>
</blockquote>
<p>आदि-वाराहे—</p>
<blockquote>
<p>संवत्सरस्य मध्ये तु तीर्थे शौकरके मम ।<br>
कृतोपवासः स्नानेन गङ्गायां शुद्धिम् आप्नुयात् ॥<br>
मथुरायां तथाप्य् एवं सापराधः शुचिर् भवेत् ।<br>
अनयोस् तीर्थयोर् एकं यः सेवेत सुकृती नरः ॥<br>
सहस्र-जन्म-जनितान् अपराधान् जहाति सः ॥इति ।</p>
</blockquote>
<p><em>शौकरके</em> शूकर-क्षेत्राख्ये । महद्-अपराधस् तु चाटुकारादिना वा, तत्-प्रीत्य्-अर्थ-कृतेन निरन्तर-दीर्घ-कालीन-भगवन्-नाम-कीर्तनेन वा तं प्रसाद्य क्षमापनीय इत्य् अवोचामैव । तत्-प्रसादं विना तद्-असिद्धेः । अत एवोक्तं श्री-शिवं दक्षेण—</p>
<blockquote>
<p>योऽसौ मयाविदित-तत्त्व-दृशा सभायां<br>
क्षिप्तो दुरुक्ति-विशिखैर् विगणय्य तन् माम् ।<br>
अर्वाक् पतन्तम् अर्हत्तम-निन्दयापाद्<br>
दृष्ट्यार्द्रया स भगवान् स्व-कृतेन तुष्येत् ॥ [भा।पु। ४.७.१५] इति ।</p>
</blockquote>
<p>एवम् उत्तरत्रापि ज्ञेयम् ।</p>
<p><strong>अथ वन्दनम्</strong> । तच् च यद्यप्य् अर्चनाङ्गत्वेनापि वर्तते, तथापि कीर्तन-स्मरणवत् स्वातन्त्र्येणापीत्य् अभिप्रेत्य पृथग् विधीयते । एवम् अन्यत्रापि ज्ञेयम् । वन्दनस्य पृथग्-विधानं चानन्त-गुणैश्वर्य-श्रवणात् तद्-गुणानुसन्धान-पाद-सेवादौ विधृत-दैन्यानां नमस्कार-मात्रे कृताध्यवसायानाम् अर्थे । स एव नमस्कारस् तस्यार्चनत्वेनाप्य् अतिदिष्टः । यथा नारसिंहे—</p>
<blockquote>
<p>नमस्कारः स्मृतो यज्ञः सर्व-यज्ञेषु चोत्तमः ।<br>
नमस्कारेण चैकेन साष्टाङ्गेन हरिं व्रजेत् ॥ इति ।</p>
</blockquote>
<p>तद् एतद्-वन्दनं यथा—</p>
<blockquote>
<p><strong>तत् तेऽनुकम्पां सुसमीक्षमाणो</strong><br>
<strong>भुञ्जान एवात्म-कृतं विपाकम् ।</strong><br>
<strong>हृद्-वाग्-वपुर्भिर् विदधन् नमस् ते</strong><br>
<strong>जीवेत यो मुक्ति-पदे स दाय-भाक् ॥</strong> [भा।पु। १०.१४.८]</p>
</blockquote>
<p>यस्माद् गुणात्मनस् तेऽपि गुणान् विमातुम् [भा।पु। १०.१४.७] इत्य्-आदिना तादृशत्वम् उच्यते । <strong>तत्</strong> तस्मात् । <strong>नमो</strong> नमस्कारम् । <strong>मुक्ति-पदे</strong> नवम-पदार्थस्य मुक्तेर् अप्य् आश्रये परिपूर्ण-दशम-पदार्थे । यद् वा, मुक्तिर् इह पञ्चम-स्थ-गद्यानुसारेण  प्रेमैव, तत्-<strong>पदे</strong> तद्-विषये परिपूर्ण-भगवल्-लक्षणे त्वयि <strong>दाय-भाग्</strong> भवति । भ्रातृ-वण्टन इव त्वं तस्य दायत्वेन वर्तस इत्य् अर्थः, त्वं तस्य सुवशो भवसीत्य् अर्थः । मुक्ति-मात्रं तु सकृन् नमस्कारेणैवासन्नं स्यात् । यथा विष्णु-धर्मे—</p>
<blockquote>
<p>दुर्ग-संसार-कान्तारम् अपारम् अभिधावताम् ।<br>
एकः कृष्णे नमस्कारो मुक्ति-तीरस्य दैशिकः ॥ इति ।</p>
</blockquote>
<p><strong>तत् ते</strong> इत्य् अत्र <strong>सुसमीक्षमाणः</strong>प्रतीक्षमाणः इति टीका । यद् वा, प्रतिक्षणं निरुपाधि-कृपयैव प्रभुणा तथा तथा क्रियमाणाम् <strong>अनुकम्पां</strong> सुष्ठु-रूपाम् ईक्षमाणस् तत्रानन्दीभवन् तां सम्यक् पश्यन् विभावयन्, तथा <strong>हृदा,</strong> यद् वा<strong>वाचा,</strong> यद् वा<strong>वपुषानमो विदधज्</strong> जन इत्य्-आदि व्याख्या ज्ञेया ।<sup id="fnref:288"><a href="#fn:288" class="footnote-ref" role="doc-noteref">288</a></sup></p>
<p>नमस्कारेऽप्य् अपराधाश् चैते परिहर्तव्याः विष्णु-स्मृत्य्-आदि-दृष्ट्या । ये खलु एक-हस्त-कृतत्व-वस्त्रावृत-देहत्व-भगवद्-अग्र-पृष्ठ-वाम-भागात्यन्त-निकट-गर्भ-मन्दिर-गतत्वादि-मयाः ।</p>
<p>॥ १०.१४ ॥ श्री-ब्रह्मा भगवन्तम् ॥ ३०३ ॥</p>
<p>[३०४]</p>
<p><strong>अथ दास्यम्</strong> । तच् च श्री-विष्णोर् दासं-मन्यत्वम् ।</p>
<blockquote>
<p>जन्मान्तर-सहस्रेषु यस्य स्यान् मतिर् ईदृशी ।<br>
दासोऽहं वासुदेवस्य सर्वान् लोकान् समुद्धरेत् ॥ इत्य् उक्त-लक्षणम् ।</p>
</blockquote>
<p>अस्तु तावत् तद्-भजन-प्रयासः केवल-तादृशत्वाभिमानेनापि सिद्धिर् भवतीत्य् अभिप्रेत्यैवोत्तरत्र निर्देशश् च तस्य । यथोक्तं जन्मान्तर- इत्य् एतत्-पद्यस्यैवान्ते किं पुनस् तद्-गत-प्राणाः पुरुषाः संयतेन्द्रियाः इति । श्री-प्रह्लाद-स्तुतौ तत् तेऽर्हत्तम [भा।पु। ७.९.४९] इत्य्-आदि-पद्ये तु नम-स्तुति-सर्व-कर्मार्पण-परिचर्या-चरण-स्मृति-कथा-श्रवणात्मकं दास्यं टीकायां सम्मतम् । श्रीमद्-उद्धव-वाक्ये च—</p>
<blockquote>
<p>त्वयोपभुक्त-स्रग्-गन्ध- वासोऽलङ्कार-चर्चिताः ।<br>
उच्छिष्ट-भोजिनो दासास् तव मायां जयेम हि ॥ [भा।पु। ११.६.४६] इति ।</p>
</blockquote>
<p>तत्र तत्र च कार्य-द्वारैव निर्दिष्टम् । उदाहरणं तु—</p>
<blockquote>
<p><strong>स वै मनः कृष्ण-पदारविन्दयोः</strong> [भा।पु। ९.४.१५] इत्य्-आदौ,<br>
<strong>कामं च दास्ये न तु काम-काम्यया</strong> [भा।पु। ९.४.१७] इति ।</p>
</blockquote>
<p><strong>च</strong>-कारः पूर्वेणान्वयः । <strong>कामं</strong> सङ्कल्पं च <strong>दास्ये</strong> निमित्ते एव । च-काराद् दासोऽहं तस्य दास्यम् एतत् करोमीत्य् एवं सङ्कल्पितवान् इत्य् अर्थः, <strong>न तु काम-काम्यया</strong> स्वर्गादि-भोगेच्छया तं चकारेति वासनान्तर-व्यवच्छेदः ॥</p>
<p>॥ ९.४ ॥ श्री-शुकः ॥ ३०४ ॥</p>
<p>[३०५]</p>
<p>तद् एतद्-दास्य-सम्बन्धेनैव सर्वम् अपि भजनं महत्तरं भवतीत्य् आह—</p>
<blockquote>
<p><strong>यन्-नाम-श्रुति-मात्रेण पुमान् भवति निर्मलः ।</strong><br>
<strong>तस्य तीर्थ-पदः किं वा दासानाम् अवशिष्यते ॥</strong> [भा।पु। ९.५.१६]</p>
</blockquote>
<p><strong>यस्य</strong> भगवतो <strong>नाम-श्रवण-मात्रेण</strong> यथा-कथञ्चित् तच्-छ्रवणेन, किं पुनः सम्यक् तत्-तद्-भजनेनेत्य् अर्थः । तर्हि दासोऽस्मीत्य् अभिमानेन सम्यग् एव भजतां सर्वत्र साधने साध्ये च <strong>किम् अवशिष्यते</strong> ? तद्-अधिकम् अन्यत् किम् अपि नास्तीत्य् अर्थः ॥</p>
<p>॥ ९.५ ॥ दुर्वासा श्रीमद्-अम्बरीषम् ॥ ३०५ ॥</p>
<p>[३०६]</p>
<p><strong>अथ सख्यम्</strong> । तच् च हिताशंसन-मयं बन्धु-भाव-लक्षणम् । यन्-मित्रं परमानन्दम् [भा।पु। १०.१४.३१] इत्य् अत्र तथैव मित्र-पद-न्यासात् । यथा रामार्चन-चन्द्रिकायाम्—</p>
<blockquote>
<p>परिचर्या-पराः केचित् प्रासादादिषु शेरते ।<br>
मनुष्यम् इव तं द्रष्टुं व्यवहर्तुं च बन्धुवत् ॥ इति ।</p>
</blockquote>
<p>अस्य चोत्तरत्र पाठः प्रेम-विश्रम्भवद् भावना-मयत्वेन दास्याद् अप्य् उत्तमत्वापेक्षया। किं च, परमेश्वरेऽपि यत् सख्यं शास्त्रे विधीयते, तन् नाश्चर्यम्, नादेवो देवम् अर्चयेत् इति तद्-भावस्यापि विधान-श्रवणात् । किन्तु तद्-भावस् तत्-सेवा-विरुद्ध इति शुद्ध-भक्तैर् उपेक्ष्यते । सख्यं तु परम-सेवानुकूलम् इत्य् उपादीयत इति । तद् एतत् साक्षाद्-भजनात्मकं दास्यं सख्यं च टीकायाम् अपि दर्शितम् अस्ति—</p>
<blockquote>
<p>तस्यैव मे सौहृद-सख्य-मैत्री-<br>
दास्यं पुनर् जन्मनि जन्मनि स्यात् । [भा।पु। १०.८१.२९] इत्य् अत्र श्रीदाम-विप्र-वाक्ये ।</p>
</blockquote>
<p>यथा,</p>
<blockquote>
<p>श्री-कृष्णस्य भक्त-वात्सल्यं दृष्ट्वा तद्-भक्तिं प्रार्थयते—तस्येति । <strong>सौहृदं</strong> प्रेम । <strong>सख्यं</strong> हिताशंसनं च । <strong>मैत्री</strong> उपकारिकत्वं च । <strong>दास्यं</strong> सेवकत्वम् च तत्-समाहारैक-वचनम् । तस्य तत्-सम्बन्धिनो <strong>मे</strong> मम <strong>स्यात्</strong>, न तु विभूतिः ॥ इत्य् एतत् ॥</p>
</blockquote>
<p>तत्र नव-विधायां साध्यत्वात् प्रेमा नान्तर्-भाव्यते । मैत्री तु सख्य एवान्तर्-भाव्येति दास्य-सख्ये द्वे एव गृहीते । अत्र च ताभ्यां कर्मार्पण-विश्वासौ न व्याख्यातौ, साक्षाद्-भक्तित्वाभावात् । कर्मार्पणस्य फलं भक्तिर् विश्वासश् च भक्त्य्-अभिनिवेश-हेतुर् इतीह पूर्वम् उक्तम् । तच् च भगवद्-विषय-हिताशंसन-मयं सख्यम्, भगवत्-कृत-हिताशंसनस्य नित्यत्वात्,<sup id="fnref:289"><a href="#fn:289" class="footnote-ref" role="doc-noteref">289</a></sup> तेन सह तस्य नित्य-सहवासाच् च । भजन-विशेषेणापि विशिष्टं सम्पादयितुं नातिदुष्करं स्याद् इत्य् आह—</p>
<blockquote>
<p><strong>कोऽतिप्रयासोऽसुर-बालका हरेर्</strong><br>
<strong>उपासने स्वे हृदि छिद्रवत् सतः ।</strong><br>
<strong>स्वस्यात्मनः सख्युर् अशेष-देहिनां</strong><br>
<strong>सामान्यतः किं विषयोपपादनैः ॥</strong> [भा।पु। ७.७.३८]</p>
</blockquote>
<p><strong>छिद्रवद्</strong> आकाशवद् अलिप्तत्वेन सदा वर्तमानस्य । <strong>नातिप्रयासे</strong> हेतुः—सर्वेषां <strong>देहिनां</strong> य <strong>स्व आत्मा</strong> शुद्धं स्वरूपं तस्य, <strong>सामान्यतः</strong> सर्वत्र निर्विशेषतयैव सखा । यथावसरं बहिर्-अन्तःकरण-विषयादि-लक्षण-मायिक्या निज-प्रेमादि-लक्षणा-मायिक्याश् च सम्पत्तेर् दानेन हिताशंसी यस् तस्य <strong>हरेः</strong> । तस्माद् आरोपितानां नश्वराणां विषयाणां जायापत्यादीनाम् उपार्जनैः किम् इति ॥</p>
<p>॥ ७.७ ॥ श्री-प्रह्लादोऽसुर-बालकान् ॥ ३०६ ॥</p>
<p>[३०७]</p>
<p>तद् यथा—</p>
<blockquote>
<p><strong>मयि निर्बद्ध-हृदयाः साधवः सम-दर्शनाः ।</strong><br>
<strong>वशे कुर्वन्ति मां भक्त्या सत्-स्त्रियः सत्-पतिं यथा ॥</strong> [भा।पु। ९.४.६६]</p>
</blockquote>
<p>अत्र दृष्टान्तेनांशतः सख्यात्मका भक्तिर् लक्ष्यते ॥</p>
<p>॥ ९.४ ॥ श्री-वैकुण्ठो दुर्वाससम् ॥ ३०७ ॥</p>
<p>[३०८]</p>
<p>एवं च—</p>
<blockquote>
<p><strong>शान्ताः सम-दृशः शुद्धाः सर्व-भूतानुरञ्जनाः ।</strong><br>
<strong>यान्त्य् अञ्जसाच्युत-पदम् अच्युत-प्रिय-बान्धवाः ॥</strong> [भा।पु। ४.१२.३७]</p>
</blockquote>
<p><strong>अच्युत</strong> एव <strong>प्रिय-बान्धवो</strong> येषाम् । <strong>अच्युतस्य पदं</strong> तत्-सनाथं लोकम् । अच्युत-शब्दावृत्त्या फलस्य केनाप्य् अंशेन व्यभिचारित्वं नेति दर्श्यते ॥</p>
<p>॥ ४.१२ ॥ श्री-मैत्रेयः ॥ ३०८ ॥</p>
<p>[३०९]</p>
<p><strong>अथ आत्म-निवेदनम्</strong> । तच् च देहादि-शुद्धात्म-पर्यन्तस्य सर्वतो-भावेन तस्मिन्न् एवार्पणम् । तत्-कार्यं चात्मार्थ-चेष्टा-शून्यत्वं तन्-न्यस्तात्म-साधन-साध्यत्वं तद्-अर्थैक-चेष्टामयत्वं च । इदं ह्य् आत्मार्पणं गो-विक्रयवतो विक्रीतस्य गोर् वर्तनार्थं विक्रीतवता चेष्टा न क्रियते । तस्य च श्रेयः-साधकस् तं क्रीतवान् एव स्यात् । स च गौस् तस्यैव कर्म कुर्यात्, न पुनर् विक्रीतवतोऽपीति । इदम् एवात्मार्पणं श्री-रुक्मिणी-वाक्ये—</p>
<blockquote>
<p>तन् मे भवान् खलु वृतः पतिर् अङ्ग जायाम्<br>
आत्मार्पितश् च भवतोऽत्र विभो विधेहि । [भा।पु। १०.५२.३९] इति ।</p>
</blockquote>
<p>अथ केचिद् देहार्पणम् एवात्मार्पणम् इति मन्यन्ते । यथा भक्ति-विवेके—</p>
<blockquote>
<p>चिन्तां कुर्यान् न रक्षायै विक्रीतस्य यथा पशोः ।<br>
तथार्पयन् हरौ देहं विरमेद् अस्य रक्षणात् ॥ इति ।</p>
</blockquote>
<p>केचिच् छुद्ध-क्षेत्रज्ञार्पणम् एव । यथा श्रीमद्-आलबन्दारु-स्तोत्रे**—**</p>
<blockquote>
<p>वपुर्-आदिषु योऽपि कोऽपि वा<br>
गुणतोऽसानि यथा-तथा-विधः ।<br>
तद् अयं तव पाद-पद्मयोर्<br>
अहम् अद्यैव मया समर्पितः ॥ [स्तोत्र-रत्नम् ४९] इति ।</p>
</blockquote>
<p>केचिच् च दक्षिण-हस्तादिकम् अप्य् अर्पयन्तः, तेन तत्-कर्म-मात्रं कुर्वते, न तु देहादि-कर्मेत्य् अद्यापि दृश्यते । तद् एतत् सर्वात्मकं स-कार्यम् आत्म-निवेदनं यथा—</p>
<blockquote>
<p><strong>स वै मनः कृष्ण-पदारविन्दयोर्</strong><br>
<strong>वचांसि वैकुण्ठ-गुणानुवर्णने</strong><br>
<strong>करौ हरेर् मन्दिर-मार्जनादिषु</strong><br>
<strong>श्रुतिं चकाराच्युत-सत्-कथोदये ॥</strong><br>
<strong>मुकुन्द-लिङ्गालय-दर्शने दृशौ</strong><br>
<strong>तद्-भृत्य-गात्र-स्पर्शेऽङ्ग-सङ्गमम् ।</strong><br>
<strong>घ्राणं च तत्-पाद-सरोज-सौरभे</strong><br>
<strong>श्रीमत्-तुलस्या रसनां तद्-अर्पिते ॥</strong><br>
<strong>पादौ हरेः क्षेत्र-पदानुसर्पणे</strong><br>
<strong>शिरो हृषीकेश-पदाभिवन्दने ।</strong><br>
<strong>कामं च दास्ये न तु काम-काम्यया</strong><br>
<strong>यथोत्तमश्लोक-जनाश्रया रतिः ॥</strong> [भा।पु। ९.४.१८-२०]</p>
</blockquote>
<p><strong>चकार</strong> अर्पयामास । <strong>कृष्ण-पदारविन्दयोर्</strong> इत्य्-आदिकम् उपलक्षणं तत्-सेवादीनाम् । <strong>लिङ्गं</strong> श्री-मूर्तिः । <strong>आलयस्</strong> तद्-भक्तस् तन्-मन्दिरादिः । <strong>श्रीमत्-तुलस्यास् तत्-पाद-सरोज</strong>-सम्बन्धि यत् <strong>सौरभं</strong> तस्मिन् । तद्-अर्पिते महा-प्रसादान्नादौ । <strong>कामं</strong> सङ्कल्पं च <strong>दास्ये</strong> निमित्ते। कथं चकार ?<strong>यथा</strong> येन प्रकारेण <strong>उत्तमः-श्लोक-जनाश्रया रतिः</strong> सा भवेद् इति ।</p>
<p>अत्र सर्वथा तत्रैव सङ्घातात्म-निक्षेपः<sup id="fnref:290"><a href="#fn:290" class="footnote-ref" role="doc-noteref">290</a></sup> कृत इति वैशिष्ट्यापत्त्या स्मरणादि-मयोपासनस्यैवात्मार्पणत्वम् । एवम् एवोक्तम्—श्रद्धामृत-कथायां मे शश्वन् मद्-अनुकीर्तनम् [भा।पु। ११.१९.१९] इत्य् आरभ्य, एवं धर्मे मनुष्याणां [भा।पु। ११.१९.२२] इति । यथा स्मरण-कीर्तन-पाद-सेवन-मयम् उपासनम् एव आगमोक्त-विधिमयत्व-वैशिष्ट्यापत्त्यार्चनम् इत्य् अभिधीयते, ततो नाविविक्तत्वम् । स्नान-परिधानादि-क्रिया चास्य भगवत्-सेवा-योग्यत्वायैवेति, तत्रापि नात्मार्पण-भक्ति-हानिर् इत्य् अनुसन्धेयम् ।</p>
<p>एतद् आत्मार्पणं श्री-बलाव् अपि स्फुटं दृश्यते । उदाहृतं चेदम् आत्मार्पणं धर्मार्थ-कामः [भा।पु। ७.६.२६]<sup id="fnref:291"><a href="#fn:291" class="footnote-ref" role="doc-noteref">291</a></sup> इत्य्-आदिना श्री-प्रह्लाद-मते । मर्त्यो यदा त्यक्त-समस्त-कर्मा निवेदितात्मा [भा।पु। ११.२९.३५] इत्य्-आदिना श्री-भगवन्-मतेऽपि ।</p>
<p>तद् एतद् आत्म-निवेदनं भावं विना भाव-वैशिष्ट्येन च दृश्यते । पूर्वं यथा मर्त्यो यदा [भा।पु। ११.२९.३२] इत्य्-आदि । उत्तरं यथैकादश एव दास्येनात्म-निवेदनम् [भा।पु। ११.११.३५] इति । यथा च रुक्मिणी-वाक्ये आत्मार्पितश् च भवतः [भा।पु। १०.५२.१] इति ॥</p>
<p>॥ ९.४ ॥ श्री-शुकः ॥ ३०९ ॥</p>
<p>[३१०]</p>
<p>तद् एवं वैधी भक्तिर् दर्शिता । अस्याश् चोक्तानाम् अङ्गानाम् अनुक्तानां च कुत्रचित् कस्याप्य् अङ्गस्यान्यत्र तु तद्-इतरस्य यन्-महिमाधिक्यं वर्ण्यते । तत्-तच्-छ्रद्धा-भेदेन तत्-तत्-प्रभावोल्लासापेक्षयेति न परस्पर-विरुद्धत्वम् । अधिकारि-भेदेन ह्य् औषधादीनाम् अपि तादृशत्वं दृश्यते ।</p>
<p>अथ रागानुगा । तत्र विषयिणः स्वाभाविको विषय-संसर्गेच्छातिशय-मयः<sup id="fnref:292"><a href="#fn:292" class="footnote-ref" role="doc-noteref">292</a></sup> प्रेमा रागः, यथा चक्षुर्-आदीनां सौन्दर्यादौ । तादृश एवात्र भक्तस्य श्री-भगवत्य् अपि राग इत्य् उच्यते। स च रागो विशेषण-भेदेन बहुधा दृश्यते—येषाम् अहं प्रिय आत्मा सुतश् च सखा गुरुः सुहृदो दैवम् इष्टम् [भा।पु। ३.२५.३५] इत्य्-आदौ । तत्र <em>प्रियो</em> यथा तदीय-प्रेयसीनाम् । <em>आत्मा</em> पर-ब्रह्म-रूपः श्री-सनकादीनाम् । <em>सुतः</em> श्री-व्रजेश्वरादीनाम् । <em>सखा</em> श्री-श्रीदामादीनाम् । <em>गुरुः</em> श्री-प्रद्युम्नादीनाम् । कस्यापि भ्राता, कस्यापि मातुलेयः, कस्यापि वैवाहिक इत्य्-आदि-रूपः स एक एव तेषु बहु-प्रकारत्वेन <em>सुहृदः</em> सम्बन्धिनाम् । <em>दैवम् इष्टं</em> तदीय-सेवकानां श्री-दारुक-प्रभृतीनाम् इति प्रसिद्धम् ।</p>
<p>अत्र श्रीमत्यां मोहिन्यां यः खलु रुद्रस्य भावो जातः, स तु नाङ्गीकृतः, अनुक्तत्वात्, <sup id="fnref:293"><a href="#fn:293" class="footnote-ref" role="doc-noteref">293</a></sup> तस्य माया-मोहिततयैव तादृश-भावाभ्युपगमाच् च ।</p>
<p>तद् एवं तत्-तद्-अभिमान-लक्षण-भाव-विशेषणेन स्वाभाविक-रागस्य वैशिष्ट्ये सति तत्-तद्-राग-प्रयुक्ता श्रवण-कीर्तन-स्मरण-पाद-सेवन-वन्दनात्म-निवेदन-प्राया भक्तिस् तेषां रागात्मिका भक्तिर् इत्य् उच्यते । तस्याश् च साध्यायां राग-लक्षणायां भक्ति-गङ्गायां तरङ्ग-रूपत्वात् साध्यत्वम् एवेति, न तु साधन-प्रकरणेऽस्मिन् प्रवेशः । अतो रागानुगा कथ्यते ।</p>
<p>यस्य पूर्वोक्ते राग-विशेषे रुचिर् एव जातास्ति, न तु राग-विशेष एव स्वयं, तस्य तादृश-राग-सुधाकर-कराभास-समुल्लसित-हृदय-स्फटिक-मणेः शास्त्रादि-श्रुतासु तादृश्या रागात्मिकाया भक्तेः परिपाटीष्व् अपि रुचिर् जायते । ततस् तदीयं रागं रुच्यानुगच्छन्ती, सा रागानुगा तस्यैव प्रवर्तते । एषैवाविहितेति केषाञ्चित् संज्ञा, रुचि-मात्र-प्रवृत्त्या विधि-प्रयुक्तत्वेनाप्रवृत्तत्वात् । न च वक्तव्यं विध्य्-अनधीनस्य न सम्भवति भक्तिर् इति ।</p>
<blockquote>
<p>प्रायेण मुनयो राजन् निवृत्ता विधि-षेधतः ।<br>
नैर्गुण्य-स्था रमन्ते स्म गुणानुकथने हरेः ॥ [भा।पु। २.१.७] इत्य् अत्र श्रूयते ।</p>
</blockquote>
<p>ततो विधि-मार्ग-भक्तिर् विधि-सापेक्षेति सा दुर्बला । इयं तु स्वतन्त्रैव प्रवर्तते इति प्रबला च ज्ञेया । अत एवास्या जन्म-लक्षणं भक्ति-व्यतिरेकेणान्यत्रानभिरुचिम् उपलक्ष्य—</p>
<blockquote>
<p>सा श्रद्दधानस्य विवर्धमाना<br>
विरक्तिम् अन्यत्र करोति पुंसः ।<br>
हरेः पदानुस्मृति-निर्वृतस्य<br>
समस्त-दुःखाप्ययम् आशु धत्ते ॥ [भा।पु। ३.५.१३] इति ।</p>
</blockquote>
<p><em>सा</em> पूर्वोक्ता कथा-गृहीता मतिस् तद्-रुचिर् इत्य् अर्थः । विधि-निरपेक्षत्वाद् एव पूर्वाभ्यां दास्य-सख्याभ्याम् एतदीययोस् तयोर् भेदश् च ज्ञेयः । एवम् एवोक्तं तन् मन्येऽधीतम् उत्तमम्[७.५.२४] इति । अत एव विध्य्-उक्त-क्रमोऽपि नास्याम् अत्यादृतः । किन्तु रागात्मिका-श्रुत-क्रम एव ।</p>
<p>तत्र रागात्मिकायां रुचिर् यथा—</p>
<blockquote>
<p><strong>सुहृत् प्रेष्ठतमो नाथ आत्मा चायं शरीरिणाम् ।</strong><br>
<strong>तं विक्रीयात्मनैवाहं रमेऽनेन यथा रमा ॥</strong> [भा।पु। ११.८.३५]</p>
</blockquote>
<p>अत्र स्वाभाविक-सौहृद्यादि-धर्मैस् तस्मिन्न् एव स्वाभाविक-पतित्वं स्थापयित्वा, परस्यौपाधिक-पतित्वम् इत्य् अभिप्रेतम् । अन्यत्र, पत्याव् एकत्वं सा गता यस्माच् चरु-मन्त्राहुति-व्रता<sup id="fnref:294"><a href="#fn:294" class="footnote-ref" role="doc-noteref">294</a></sup>[लघु-हारीतेनोक्तम्]<sup id="fnref:295"><a href="#fn:295" class="footnote-ref" role="doc-noteref">295</a></sup> इति छान्दोग्य-परिशिष्टानुसारेण कृत्रिमम् एकात्मत्वम्<sup id="fnref:296"><a href="#fn:296" class="footnote-ref" role="doc-noteref">296</a></sup> । तस्मिन् परमात्मनि तु स्वभावत एवेत्य् <strong>आत्म</strong>-शब्दस्याप्य् अभिप्रायः । एवं<sup id="fnref:297"><a href="#fn:297" class="footnote-ref" role="doc-noteref">297</a></sup> यद्यपि तस्मिन् <strong>पतित्वम्</strong> अनाहार्यम्<sup id="fnref:298"><a href="#fn:298" class="footnote-ref" role="doc-noteref">298</a></sup> एवास्ति, तथापि आत्मनैव मूल्य-भूतेनैव<sup id="fnref:299"><a href="#fn:299" class="footnote-ref" role="doc-noteref">299</a></sup> तं <strong>विशेषतःक्रीत्वा</strong> यथान्यापि कन्या विवाहात्मकेन स्वात्म-समर्पणेन कञ्चित् पतित्वेनोपादत्ते, तथाभावेनाश्रित्य <strong>अनेन</strong> परम-मनोहर-रूपेण तेन सह <strong>रमेरमा</strong> लक्ष्मीर् <strong>यथा</strong> । तद् एवं तस्याः पिङ्गलाया रागे स्व-रुचिर् द्योतिता ॥</p>
<p>[३११]</p>
<p>रागानुगायां प्रवृत्तिर् अपीदृशी—</p>
<blockquote>
<p><strong>सन्तुष्टा श्रद्दधत्य् एतद् यथा-लाभेन जीवती ।</strong><br>
<strong>विहराम्य् अमुनैवाहम् आत्मना रमणेन वै ॥</strong> [भा।पु। ११.८.४०]</p>
</blockquote>
<p><strong>अमुना</strong> इति भाव-गर्भ-<strong>रमणेन</strong> सह । <strong>आत्मना</strong> मनसैव तावद् <strong>विहरामि</strong> । रुचि-प्रधानस्य मार्गस्यास्य मनः-प्रधानत्वम्, तत्-प्रेयसी-रूपेणासिद्धायास् तादृश-भजने प्रायो मनसैव युक्तत्वात् । अनेन श्रीमत्-प्रतिमादौ तादृशीनाम् अप्य् औद्धत्यं परिहृतम् । एवं पितृत्वादि-भावेष्व् अप्य् अनुसन्धेयम् ॥</p>
<p>॥ ११.८ ॥ श्री-पिङ्गला ॥ ३१०-३११ ॥</p>
<p>[३१२]</p>
<p>एवं प्रेयसीत्वाभिमान-मयी दर्शिता । एषा ब्रह्म-वैवर्ते कामकलायाम् अपि दृष्टा । सेवकत्वाद्य्-अभिमान-मय्यां रुचि-भक्तिश् चान्यत्र ज्ञेया—तस्माद् अमूस् तनु-भृताम् [भा।पु। ७.९.२४] इत्य्-आदौ, उपनय मां निज-भृत्य-पार्श्वम् इति श्री-प्रह्लाद-वचनवत् यथा श्री-नारद-पञ्चरात्रे—</p>
<blockquote>
<p>कदा गम्भीरया वाचा श्रिया युक्तो जगत्-पते ।<br>
चामर-व्यग्र-हस्तं माम् एवं कुर्व् इति वक्ष्यसि ॥ इति ।</p>
</blockquote>
<p>यथा स्कान्दे सनत्कुमार-प्रोक्त-संहितायां प्रभाकर-राजोपाख्याने—</p>
<blockquote>
<p>अपुत्रोऽपि स वै नैच्छत् पुत्रं कर्मानुचिन्तयन् ।<br>
वासुदेवं जगन्नाथं सर्वात्मानं सनातनम् ॥<br>
अशेषोपनिषद्-वेद्यं पुत्रीकृत्य विधानतः ।<br>
अभिषेचयितुं राजा स्वराज्य उपचक्रमे ॥<br>
न पुत्रम् अभ्यर्थितवान् साक्षाद् भूताज् जनार्दनात् ॥</p>
</blockquote>
<p>अग्रे भगवद्-दत्त-वरश् च—अहं ते भविता पुत्रः इत्य्-आदि ।</p>
<p>अत एवोक्तं श्री-नारायण-व्यूह-स्तवे—</p>
<blockquote>
<p>पति-पुत्र-सुहृद्-भ्रातृ-पितृवन् मातृवद्<sup id="fnref:300"><a href="#fn:300" class="footnote-ref" role="doc-noteref">300</a></sup> धरिम् । <br>
ये ध्यायन्ति सदोद्युक्तास् तेभ्योऽपीह नमो नमः ॥ इति ।</p>
</blockquote>
<p>अत्र <em>पत्य्</em>-आदिवद् इति ध्येयस्य <em>पितृवद्</em> इति ध्यातुर् विशेषणं ज्ञेयम् । तथा <em>मातृवद्</em> इति वति-प्रत्ययेन प्रसिद्ध-तन्-मातृ-जनाभेद-भावना नैवाङ्गीक्रियते, किन्तु तद्-अनुगत-भावनैव । एवं पितृ-भावादाव् अपि ज्ञेयम् । अन्यथा भगवत्य् अहङ्ग्रहोपासनावत् तेष्व् अपि दोषः स्यात् । तथा <em>ध्यायन्ति</em> इति पूर्वोक्तं मनः-प्रधानत्वम् एवोरीकृतम् । <em>अपि</em>-शब्देन तत्-तद्-राग-सिद्धानां कैमुत्यम् आक्षिप्यते ।</p>
<blockquote>
<p>ननु, चोदना-लक्षणोऽर्थो धर्मः [जै।सू। १.१.२] इत्य् अनेन<br>
पूर्व-मीमांसायां विधिनैवापूर्वं जायत इति श्रूयते ।<br>
तथा &ldquo;श्रुति-स्मृति-पुराणादि-पञ्चरात्र-विधिं विना&rdquo; इत्य्-आदिना यामले<br>
श्रुत्य्-आद्य्-एकतरोक्त-क्रम-नियमं विना दोषः श्रूयते ।</p>
<p>तथा—</p>
<blockquote>
<p>श्रुति-स्मृती ममैवाज्ञे यस् ते उल्लङ्घ्य वर्तते ।<br>
आज्ञा-च्छेदी मम द्वेषी मद्-भक्तोऽपि न वैष्णवः ॥</p>
</blockquote>
<p>इत्य् अत्र श्रुत्य्-आद्य्-उक्तावश्यक-क्रिया-निषेधयोर् उल्लङ्घनं<br>
वैष्णवत्व-व्याघातकं श्रूयते ।<br>
कथं तर्हि विधि-निरपेक्षया तया सिद्धिः ?</p>
</blockquote>
<p>उच्यते—</p>
<p>श्री-भगवन्-नाम-गुणादिषु वस्तु-शक्तेः सिद्धत्वान्<br>
न धर्मवद् भक्तेश् चोदना-सापेक्षत्वम् ।<br>
अतो ज्ञानादिकं विनापि<br>
फल-लाभो बहुत्र श्रुतोऽस्ति ।<br>
चोदना तु यस्य स्वतः-प्रवृत्तिर् नास्ति, तद्-विषयैव ।<br>
तथा क्रम-विधिश् च तद्-विषयः ।<br>
तस्मिन्न् एव नाना-विक्षेपवति रुच्य्-अभावेन<br>
रागात्मिक-भक्ति-शैलीम् अनभिजानति,</p>
<blockquote>
<p>सत्याम् अपि धावन्<br>
निमील्य वा नेत्रे [भा।पु। ११.२.३५]</p>
</blockquote>
<p>इत्य्-आदि-न्यायेन<br>
यथा-कथञ्चिद् अनुष्ठानतः सिद्धौ,<br>
सुष्ठु वर्त्म-प्रवेशाय<br>
क्रमशश् चित्ताभिनिवेशाय च<br>
मर्यादा-रूपः स निर्मीयते ।<br>
अन्यथा सन्तत-तद्-भक्त्य्-उन्मुखता-कर&ndash;तादृश-रुच्य्-अभावान्<br>
मर्यादानभिपत्तेश् चाध्यात्मिकादिभिर् उत्पातैर् विहन्यते च स इति,<br>
न तु स्वयं प्रवृत्तिमत्य् अपि मर्यादा-निर्माणम्,<br>
तस्य रुच्यैव भगवन्-मनोरम-रागात्मिका-क्रम-विशेषाभिनिवेशात् ।<br>
तद् उक्तं स्वयम् एव—ज्ञात्वाज्ञात्वाथ ये वै माम्<sup id="fnref:301"><a href="#fn:301" class="footnote-ref" role="doc-noteref">301</a></sup> [भा।पु। ११.११.३३] इत्य्-आदिना ।</p>
<p>रागात्मिक-भक्तिमतां दुरभिसन्धिना ऽप्य्<br>
अनुकरण-मात्रेण तादृशत्व-प्राप्तिः श्रूयते,<br>
यथा धात्रीत्वानुकरणेन पूतनायाः ।<br>
तद् उक्तम्—</p>
<blockquote>
<p>सद्-वेशाद् इव पूतनापि सकुला [भा।पु। १०.१४.३५]</p>
</blockquote>
<p>इति। किम् उत तदीय-रुचिमद्भिस् तादृश-निरन्तर-सम्यग्-भक्त्य्-अनुष्ठानेन । तद् उक्तम्—</p>
<blockquote>
<p>पूतना लोक-बाल-घ्नी<br>
राक्षसी रुधिराशना ।<br>
जिघांसयापि हरये<br>
स्तनं दत्त्वाप सद्-गतिम् ॥<br>
किं पुनः श्रद्धया भक्त्या<br>
कृष्णाय परमात्मने ।<br>
यच्छन् प्रियतमं किं नु<br>
रक्तास् तन्-मातरो यथा ॥<br>
[भा।पु। १०.६.३५-६] इति ।</p>
</blockquote>
<p>अत उक्तं—</p>
<blockquote>
<p>न मय्य् एकान्त-भक्तानां<br>
गुण-दोषोद्भवा गुणाः [भा।पु। ११.२०.३६]</p>
</blockquote>
<p>इति । एकान्तित्वं खलु भक्ति-निष्ठा ।<br>
सा रुच्यैव वा शास्त्र-विध्य्-आदरेणैव वा जायते ।<br>
ततो रुचेर् विरलत्वाद्<br>
उत्तराभावेनापि यद् ऐकान्तिकीत्वं<br>
तत् तस्यैकान्तिक-मानिनो दम्भ-मात्रम् इत्य् अर्थः ।<br>
ततस् तद् अनूद्यैव निन्दा श्रुति-स्मृति-पुराणादि- इत्य्-आदिना,<br>
न तु रुचि-भावेऽपि तन्-निन्दा युक्ता</p>
<p>पूतना[१०.६.२६] इत्य्-आदेः ।</p>
<p>तथा चोक्तं पाद्मोत्तर-खण्डे—</p>
<blockquote>
<p>स्वातन्त्र्यात् क्रियते कर्म<br>
न च वेदोदितं महत् ।<br>
विनैव भगवत्-प्रीत्या<br>
ते वै पाषण्डिनः स्मृताः ॥<br>
[६.२३५.९, ६]</p>
</blockquote>
<p>इति ।</p>
<p><em>प्रीतिर्</em> अत्र तादृश-रुचिः ।<br>
तद् एवम् अत्र शास्त्रानादरस्यैव निन्दा ।<br>
न तु</p>
<blockquote>
<p>तद्-अज्ञानस्य धावन् निमील्य वै [११.२.३५]</p>
</blockquote>
<p>इत्य्-आदेः । गौतमीय-तन्त्रे त्व् इदम् अप्य् उक्तम्—</p>
<blockquote>
<p>न जपो नार्चनं नैव ध्यानं नापि विधि-क्रमः ।<br>
केवलं सन्ततं कृष्ण-चरणाम्भोज-भाविनाम् ॥</p>
</blockquote>
<p>अजात-तादृश-रुचिना तु सद्-विशेषादर-मात्रादृता रागानुगापि वैधी-संवलितैवानुष्ठेया,<br>
तथा लोक-संग्रहार्थं प्रतिष्ठितेन जात-तादृश-रुचिना च ।<br>
अत्र मिश्रत्वे च<br>
यथा-योग्यं रागानुगयैकीकृत्यैव वैधी कर्तव्या । +++(5)+++</p>
<p>केचिद् अष्टादशाक्षर-ध्यानं गो-दोहन-समय-वंशी-वाद्य-समाकृष्ट-तत्-तत्-सर्वमयत्वेन भावयन्ति,<br>
यथा चैके</p>
<blockquote>
<p>“तादृशम् उपासनं साक्षाद्<br>
व्रज-जन-विशेषायैव मह्यं<br>
श्री-गुरु-चरणैर् मद्-अभीष्ट-विशेष-सिद्ध्य्-अर्थम् उपदिष्टं भावयामि,<br>
साक्षात् तु श्री-व्रजेन्द्र-नन्दनं सेवमान एवास”</p>
</blockquote>
<p>इति भावयन्ति ।</p>
<p>अथ श्रुति-स्मृती ममैवाज्ञे इत्य्-आदि-निन्दित-मात्र&ndash;<br>
स्वावश्यक-क्रिया-निषेधयोर् उल्लङ्घनं द्विविधम् ।<br>
तौ हि धर्म-शास्त्रोक्तौ +++(क्रियानिषेधौ)+++ भक्ति-शास्त्रोक्तौ चेति ।<br>
भगवद्-भक्ति-विश्वासेन दौःशील्येन वा<br>
पूर्वयोर् अकरण-करण-प्रत्यासत्तौ<br>
न वैष्णव-भावाद् भ्रंशः ।<br>
देवर्षि-भूताप्त-नॄणां [भा।पु। ११.५.३७] इत्य्-आद्य्-उक्तेः,<br>
अपि चेत् सुदुराचारः [गीता ९.३०] इत्य्-आद्य्-उक्तेश् च ।</p>
<p>तादृश-रुचिमति तु<br>
तयैव रुच्या द्विष्टत्वाद्<br>
अपुनर्-भवाद्य्-आनन्दस्यापि वाञ्छा नास्ति,<br>
किम् उत परम-घृणास्पदस्य ।<br>
अतस् तत्र स्वत एव न प्रवृत्तिः ।</p>
<p>प्रमादादिना कदाचिज् जातं चेद्<br>
विकर्म तत्-क्षणाद् एव नश्यत्य् अपि ।+++(5)+++<br>
उक्तं च—</p>
<blockquote>
<p>विकर्म यच् चोत्पतितं कथञ्चिद् धुनोति सर्वं हृदि सन्निविष्टः [भा।पु। ११.५.४२]</p>
</blockquote>
<p>इति ।</p>
<p>अथ यदि वैष्णव-शास्त्रोक्तौ तौ,<br>
तर्हि विष्णु-सन्तोषैक-प्रयोजनाव् एव भवतः ।<br>
तयोश् च तादृशत्वे श्रुते सति<br>
तदीय-राग-रुचिमतः<br>
स्वत एव प्रवृत्त्य्-अप्रवृत्ती स्याताम् -<br>
तत्-सन्तोषैक-जीवनत्वात् प्रीति-जातेः ।+++(5)+++</p>
<p>अत एव<br>
न तत्र स्वानुगम्यमान-रागात्मक-सिद्ध-भक्त-विशेषेण<br>
कृतत्वाकृतत्वयोर् अनुसन्धानं चापेक्ष्यं स्यात्,<br>
किन्तु तत्-कृतत्वे सति<br>
विशेषेणाग्रहो भवतीत्य् एव विशेषः ।</p>
<p>अत्र क्वचिच् छास्त्रोक्त-क्रम-विध्य्-अपेक्षा च<br>
राग-रुच्यैव प्रवर्तितेति<br>
रागानुगान्तःपात एव।<br>
ये च श्री-गोकुलादि-विराजि-रागात्मिकानुगास् तत्-परास्<br>
ते तु श्री-कृष्ण-क्षेम-तत्-संसर्गान्तरायाभावादि-काम्यात्मक&ndash;<br>
तद्-अभिप्राय-रीत्यैव<br>
वैष्णव-लौकिक-धर्मानुष्ठानं कुर्वन्ति ।</p>
<p>अत एव रागानुगायां रुचेर् एव सद्-धर्म-प्रवर्तकत्वात्</p>
<p>&ldquo;श्रुति-स्मृती ममैवाज्ञे&rdquo; इत्य्-एतद्-वाक्यस्य</p>
<p>न तद्-वर्त्म-भक्ति-विषयत्वम्,</p>
<p>&ldquo;अपि चेत् सुदुराचारः&rdquo; [गीता ९.३०]इत्य्-आदि-विरोधान्<br>
न च विधि-वर्त्म-विषयत्वम्,</p>
<p>किन्तु बाह्य-शास्त्र-निर्मित-बुद्ध-र्षभ-दत्तात्रेयादि-भजन-वर्त्म-विषयत्वम् एव ।+++(4)+++</p>
<p>तथोक्तम्—</p>
<blockquote>
<p>वेद-धर्म-विरुद्धात्मा<br>
यदि देवं प्रपूजयेत् ।<br>
स याति नरकं घोरं<br>
यावद् आहूत-सम्प्लवम् ॥</p>
</blockquote>
<p>इति ।</p>
<p>रागानुगायां विध्य्-अप्रवर्तितायाम् अपि<br>
न वेद-बाह्यत्वम्,<br>
वेद-वैदिक-प्रसिद्धैव सा<br>
तत्र तत्र रुचित्वात् ।</p>
<p>वेदेषु बुद्धादीनां तु वर्णनं<br>
वेद-बाह्यं विरुद्धत्वेनैव, यथा—</p>
<blockquote>
<p>ततः कलौ सम्प्रवृत्ते सम्मोहाय सुर-द्विषाम् ।<br>
बुद्धो नाम्नाञ्जन-सुतः कीकटेषु भविष्यति ॥ [भा।पु। १.३.२४] इत्य्-आदि ।</p>
</blockquote>
<p>तस्माद् भवत्य् एव रागानुगा समीचीना । तथा वैधीतोऽप्य् अतिशयवती च । मर्यादा-वचनं ह्य् आवेशार्थम् एवेति दर्शितम् । स पुनर् आवेशो यथा रुचि-विशेष-लक्षण-मानस-भावेन स्यात्, न तथा विधि-प्रेरणया, स्वारसिक-मनो-धर्मत्वात् तस्य । तत्र चास्तां तावद्-अनुकूल-भावः, परम-निषिद्धेन प्रतिकूल-भावेनाप्यावेशो झटिति स्यात् । तद्-आवेश-सामर्थ्येन प्रतिकूल-दोष-हानिः स्यात् । सर्वानर्थ-निवृत्तिश् च स्याद् इति भाव-मार्गस्य बलवत्त्वे दृष्टान्तोऽपि दृश्यते । तत्र यद्य् अनुकूल-भावः स्यात्, तदा परमैकान्ति-साध्य एवासौ ।</p>
<p>अथ भाव-मार्ग-सामान्यस्य बलवत्त्वं दर्शयितुं प्रकरणम् उत्थाप्यते । श्री-युधिष्ठिर उवाच—</p>
<p><strong>अहो अत्यद्भुतं ह्य् एतद् दुर्लभैकान्तिनाम् अपि ।</strong></p>
<blockquote>
<p><strong>वासुदेवे परे तत्त्वे प्राप्तिश् चैद्यस्य विद्विषः ॥</strong> [भा।पु। ७.१.१५]</p>
</blockquote>
<p><strong>एकान्तिनां</strong> परम-ज्ञानिनाम् अपि ।</p>
<p>[३१३]</p>
<p>यतस् तस्य सा न सम्भवति—</p>
<blockquote>
<p><strong>एतद् वेदितुम् इच्छामः सर्व एव वयं मुने ।</strong><br>
<strong>भगवन्-निन्दया वेनो द्विजैस् तमसि पातितः ॥</strong> [भा।पु। ७.१.१६]</p>
</blockquote>
<p><strong>तमसि</strong> नरके । बहु-नरकादि-भोगानन्तरम् एव पृथु-जन्म-प्रभावोदयेन तस्य वामन-पुराणेसद्-गति-श्रवणात्<sup id="fnref:302"><a href="#fn:302" class="footnote-ref" role="doc-noteref">302</a></sup> ॥</p>
<p>[३१४]</p>
<p>एषः—</p>
<blockquote>
<p><strong>दमघोष-सुतः पाप आरभ्य कल-भाषणात् ।</strong><br>
<strong>सम्प्रत्य् अमर्षी गोविन्दे दन्तवक्रश् च दुर्मतिः ॥</strong> [७.१.१७] इत्य्-आदि।</p>
</blockquote>
<p>स्पष्टम् ॥</p>
<p>॥ ७.१ ॥ युधिष्ठिरो नारदम् ॥ ३१२-३१४ ॥</p>
<p>[३१५]</p>
<p>तत्रोत्तरं श्री-नारद उवाच—अहो भगवन्-निन्दकस्य नरक-पातेन भाव्यम् इति वदतस् तव कोऽभिप्रायः ? भगवत्-पीडा-करत्वाद् वा, तद्-अभावेऽपि सुरा-पानादिवन् निषिद्ध-निन्दा-श्रवणाद्<sup id="fnref:303"><a href="#fn:303" class="footnote-ref" role="doc-noteref">303</a></sup> वा । तत्र तावद् विमूढैर् जनैर् निन्दादिकं प्राकृतान् तम-आदि-गुणान् उद्दिश्यैव प्रवर्त्यते । ततः प्रकृति-पर्यन्ताश्रयस्य तत्-कृत-निन्दादेर् अप्राकृत-गुण-विग्रहादौ तस्मिन् प्रवृत्तिर् नास्त्य् एव । न च जीववत् प्रकृति-पर्यन्ते वस्तु-जाते भगवद्-अभिमानोऽस्ति । ततश् च तेन तस्य पीडापि नास्त्य् एव । तद् एतद् आह सार्धैस् त्रिभिः—</p>
<blockquote>
<p><strong>निन्दन-स्तव-सत्कार- न्यक्कारार्थं कलेवरम् ।</strong><br>
<strong>प्रधान-परयो राजन्न् अविवेकेन कल्पितम् ॥</strong> [भा।पु। ७.१.२२]</p>
</blockquote>
<p><strong>निन्दनं</strong> दोष-कीर्तनम् । <strong>न्यक्-कारस्</strong> तिरस्कारः । निन्दन-स्तुत्य्-आदि-ज्ञानार्थं <strong>प्रधान-पुरुषयोरविवेकेन</strong> जीवानां <strong>कलेवरंकल्पितं</strong> रचितम् ॥</p>
<p>[३१६]</p>
<p>ततश् च—</p>
<blockquote>
<p><strong>हिंसा तद्-अभिमानेन दण्ड-पारुष्ययोर् यथा ।</strong><br>
<strong>वैषम्यम् इह भूतानां ममाहम् इति पार्थिव ॥</strong><br>
<strong>यन्-निबद्धोऽभिमानोऽयं तद्-वधात् प्राणिनां वधः ।</strong><br>
<strong>तथा न यस्य कैवल्याद् अभिमानोऽखिलात्मनः ॥</strong><br>
<strong>परस्य दम-कर्तुर् हि हिंसा केनास्य कल्प्यते ॥</strong> [भा।पु। ७.१.२३-२५]</p>
</blockquote>
<p><strong>इह</strong> प्राकृते लोके । <strong>यथा</strong> तत्-कलेवराभिमानेन <strong>भूतानां ममाहम् इति वैषम्यं</strong> भवति, यथा तत्-कृताभ्यां <strong>दण्ड-पारुष्याभ्यां</strong> ताडन-निन्दाभ्यां निमित्त-भूताभ्यां <strong>हिंसा च</strong> भवति, यथा यस्मिन् <strong>निबद्धोऽभिमानस्</strong> तस्य देहस्य <strong>वधात् प्राणिनां वधश्</strong> च भवति, <strong>तथा</strong> यस्याभिमानो नास्तीत्य् अर्थः । <strong>अस्य</strong> परमेश्वरस्य <strong>हिंसा केन</strong> हेतुना <strong>कल्प्यते</strong>? अपि तु न केनापीत्य् अर्थः ।</p>
<p>तथाभिमानाभावे हेतुः—<strong>कैवल्यात्,</strong> देहेन्द्रियासु-हीनानां वैकुण्ठ-पुर-वासिनाम् [भा।पु। ७.१.३५] इति कैमुत्यादि-प्राप्त-शुद्धत्वात्, तादृश-निन्दाद्य्-अगम्य-शुद्ध-सच्-चिद्-आनन्द-विग्रहादित्वाद् इत्य् अर्थः । तस्य तद्-अगम्यत्वं च नाहं प्रकाशः सर्वस्य योग-माया-समावृतः [गीता ७.२५] इति श्री-भगवद्-गीतातः ।</p>
<p>तादृश-वैलक्षण्येन हेतुः—<strong>अखिलानाम् आत्म</strong>-भूतस्य । तत्र हेतुः—<strong>परस्य</strong> प्रकृति-वैभव-सङ्ग-रहितस्य । हिंसाया अविषयत्वे हेत्व्-अन्तरं—<strong>दम-कर्तुः</strong> परमाश्चर्यानन्त-शक्तित्वात् सर्वेषाम् एव शिक्षा-कर्तुर् इति ॥</p>
<p>[३१७]</p>
<p>तद् एवं यस्माद् भगवतो निन्दादि-कृतं वैषम्यं नास्ति, तस्माद् येन केनाप्य् उपायेन सकृद् यद्-अङ्ग-प्रतिमान्त-राहिता [भा।पु। १०.१२.३९] इत्य्-आदिवत् तद्-आभासम् अपि ध्यायतस् तद्-आवेशात् तत्र वैरेणापि ध्यायतस् तद्-आवेशेनैव निन्दादि-कृत-पापस्यापि नाशात् तत्-सायुज्यादिकं युक्तम् इत्य् आशयेनाह <strong>तस्माद्</strong> इत्य्-आदिभिः । तथा हि—</p>
<blockquote>
<p><strong>तस्माद् वैरानुबन्धेन निर्वैरेण भयेन वा ।</strong><br>
<strong>स्नेहात् कामेन वा युञ्ज्यात् कथञ्चिन् नेक्षते पृथक् ॥</strong> [भा।पु। ७.१.२६]</p>
</blockquote>
<p><strong>युञ्ज्याद्</strong> इति स्नेह-कामादीनां विधातुम् अशक्यत्वात् सम्भावनायाम् एव लिङ् । वैरानु-बन्धादीनाम् एकतरेणापि युञ्ज्याद् ध्यायेच् चेत्, तदा भगवतः <strong>पृथग् नेक्षते</strong> तद्-आविष्टो भवतीत्य् अर्थः । <strong>वैरानुबन्धो</strong> वैर-भावाविच्छेदः । <strong>निर्वैरो</strong> वैराभाव-मात्रम् औदासीन्यम् उच्यते । तेन कामादि-राहित्यम् अप्य् आयाति, वैरादि-भाव-राहित्यम् इत्य् अर्थः । तेन वा वैरादि-भाव-राहित्येन <strong>युञ्ज्यात्</strong>, विहितत्व-मात्र-बुद्ध्या ध्यायेत, ध्यानोपलक्षितं भक्ति-योगं कुर्याद् इत्य् अर्थः । <strong>स्नेहः</strong> कामातिरिक्तः परस्परम् अकृत्रिमः प्रेम-विशेषः । स तु साधके तद्-अभिरुचिर् एव ॥</p>
<p>[३१८]</p>
<p>तद् एवं सर्वेषां तद्-आवेश एव फलम् इति स्थिते, झटिति तद्-आवेश-सिद्धये तेषु भाव-मय-मार्गेषु निन्दितेनापि वैरेण विधि-मय्या भक्तेर् न साम्यम् इत्य् आह—</p>
<blockquote>
<p><strong>यथा वैरानुबन्धेन मर्त्यस् तन्-मयताम् इयात् ।</strong><br>
<strong>न तथा भक्ति-योगेन इति मे निश्चिता मतिः ॥</strong> [भा।पु। ७.१.२७]</p>
</blockquote>
<p>वैरानुबन्धेनेति भयस्याप्य् उपलक्षणम् । <strong>यथा</strong> शैघ्र्येण <strong>तन्-मयतां</strong> तद्-आविष्टतां, <strong>भक्ति-योगेन</strong> विहितत्व-मात्र-बुद्ध्या क्रियमाणेन तु न <strong>तथा</strong> ॥</p>
<p>[३१९]</p>
<p>आस्तां तादृश-वस्तु-शक्ति-युक्तस्य तेषु प्रकाशमानस्य भगवतो भगवद्-विग्रहाभासस्य वा वार्ता । प्राकृतेऽपि तद्-भाव-मात्रस्य भाव्यावेश-फलं महद् दृश्यत इति स-दृष्टान्तं तद् एव प्रतिपादयति—</p>
<blockquote>
<p><strong>कीटः पेशस्कृता रुद्धः कुड्यायां तम् अनुस्मरन् ।</strong><br>
<strong>संरम्भ-भय-योगेन विन्दते तत्-स्वरूपताम् ॥</strong><br>
<strong>एवं कृष्णे भगवति माया-मनुज ईश्वरे ।</strong><br>
<strong>वैरेण पूत-पाप्मानस् तम् आपुर् अनुचिन्तया ॥</strong> [भा।पु। ७.१.२८-२९]</p>
</blockquote>
<p><strong>संरम्भो</strong> द्वेषो <strong>भयं</strong> च, ताभ्यां <strong>योगस्</strong> तद्-आवेशः, तेन । <strong>तत्-स्वरूपतां</strong> तस्य स्वम् आत्मीय-रूपम् आकृतिर् यत्र तत् तां तत् सारूप्यम् इत्य् अर्थः । <strong>एवम्</strong> इति एव अपीत्यर्थः<sup id="fnref:304"><a href="#fn:304" class="footnote-ref" role="doc-noteref">304</a></sup> । नराकृति-पर-ब्रह्मत्वात् माययैव प्राकृत-मनुजतया प्रतीयमाने ।</p>
<p>ननु कीटस्य पेशस्कृद्-द्वेषे पापं न भवति । तत्र तु तत् स्याद् इत्य् आशङ्क्याह—<strong>वैरेण यानुचिन्ता</strong> तद्-आवेशस् तयैव <strong>पूत-पाप्मानस्</strong> तद्-ध्यानावेशस्य तादृक्-शक्तित्वाद् इति भावः ॥</p>
<p>[३२०]</p>
<p>न च शास्त्र-विहितेनैव भगवद्-धर्मेण सिद्धिः स्यात्, न च तद्-अविहितेन कामादिनेति वाच्यम्, यतः—</p>
<blockquote>
<p><strong>कामाद् द्वेषाद् भयात् स्नेहाद् यथा भक्त्येश्वरे मनः ।</strong><br>
<strong>आवेश्य तद्-अघं हित्वा बहवस् तद्-गतिं गताः ॥</strong> [भा।पु। ७.१.२९]</p>
</blockquote>
<p><strong>यथा</strong> विहितया <strong>भक्त्या ईश्वरे मन आवेश्यतद्-गतिं</strong> गच्छन्ति, तथैव अविहितेनापि <strong>कामादिना बहवो गता</strong> इत्य् अर्थः । <strong>तद्-अघं</strong> तेषु कामादिषु मध्ये यद्-द्वेष-भययोर् अघं भवति, तद् <strong>धित्वैव</strong> । भयस्यापि द्वेष-संवलितत्वाद् अघोत्पादकत्वं ज्ञेयम् ।</p>
<p>अत्र केचित् कामम् अप्य् अघं मन्यन्ते । तत्रेदं विचार्यते—भगवति काम एव केवलः पापावहः, किं वा पति-भाव-युक्तः, अथवा उपपति-भाव-युक्त इति । स एव केवल इति चेत्, स किं द्वेषादि-गण-पातित्वात् तद्वत् स्वरूपेणैव वा ? परम-शुद्धे भगवति यद्-अधर-पानादिकं, यच् च कामुकाद्य्-आरोपणं, तेनातिक्रमेण वा, पाप-श्रवणेन वा ?</p>
<p>नाद्येन—</p>
<blockquote>
<p>उक्तं पुरस्ताद् एतत् ते चैद्यः सिद्धिं यथा गतः ।<br>
द्विषन्न् अपि हृषीकेशं किम् उताधोक्षज-प्रियाः ॥ [भा।पु। १०.२९.१३]</p>
</blockquote>
<p>इत्य् अत्र द्वेषादेर् न्यक्कृतत्वात् तस्य तु स्तुतत्वात् । अतश् च <strong>प्रिया</strong> इति स्नेहवत् कामस्यापि प्रीत्य्-आत्मकत्वेन तद्वद् एव न दोषः । तादृशीनां कामो हि प्रेमैक-रूपः, यत् ते सुजात-चरणाम्बुरुहं स्तनेषु भीताः शनैः प्रिय दधीमहि कर्कशेषु [भा।पु। १०.३१.१९] इत्य्-आदाव् अतिक्रम्यापि स्व-सुखं तद्-आनुकूल्य एव तात्पर्य-दर्शनात् ।</p>
<p>सैरिन्ध्र्यास् तु भावो रिरंसा-प्रायत्वेन श्री-गोपिकानाम् इव केवल-तत्-तात्पर्याभावात् तद्-अपेक्षयैव निन्द्यते, न तु स्वरूपतः । सानङ्ग-तप्त-कुचयोः [भा।पु। १०.४८.७] इत्य्-आदौ, अनन्त-चरणेन रुजो मृजन्ति[तत्र] इति, परिरभ्य कान्तम् आनन्द-मूर्तिम् [तत्र च] इति कार्य-द्वारा तत्-स्तुतेः । तत्रापि आहोष्यताम्<sup id="fnref:305"><a href="#fn:305" class="footnote-ref" role="doc-noteref">305</a></sup> इह प्रेष्ठ [भा।पु। १०.४८.९] इत्य् अत्र प्रीत्य्-अभिव्यक्तेश् च ।</p>
<p>अत एव—</p>
<blockquote>
<p>सैवं कैवल्य-नाथं तं प्राप्य दुष्प्राप्यम् ईश्वरम् ।<br>
अङ्ग-रागार्पणेनाहो दुर्भगेदम् अयाचत ॥ [भा।पु। १०.४८.८] इति,<br>
दुराराध्यं समाराध्य विष्णुं सर्वेश्वरेश्वरम् ।<br>
यो वृणीते मनो-ग्राह्यम् असत्त्वात् कुमनीष्य् असौ ॥ [भा।पु। १०.४८.११]</p>
</blockquote>
<p>इति चैवं योजयन्ति । <em>कैवल्यम्</em> एकान्तित्वम् । तेन यो <em>नाथः</em> सेवनीयस् तम् । पुरा तादृश-त्रिवक्रत्वादि-लक्षण-दौर्भाग्यवत्य् अपि । <em>अहो</em> आश्चर्यम् <em>अङ्ग-रागार्पण</em>-लक्षणेन भगवद्-धर्मांशेन कारणेन सम्प्रतीदं सहोष्यताम् इह प्रेष्ठ दिनानि कतिचिन् मया रमस्व [भा।पु। १०.४८.८] इत्य्-आदि-लक्षणं सौभाग्यम् <em>अयाचत</em> इति । अतः—</p>
<blockquote>
<p>किम् अनेन कृतं पुण्यम् अवधूतेन भिक्षुणा ।<br>
श्रिया हीनेन लोकेऽस्मिन् गर्हितेनाधमेन च ॥ [भा।पु। १०.८०.२५]</p>
</blockquote>
<p>इति श्रीदाम-विप्रम् उद्दिश्य पुरजन-वचनवद् एव तथोक्तिः । ननु कामुकी सा किम् इति श्लाघ्यते ? तत्राह—<em>दुराराध्यम्</em> इति । <em>यो मनो-ग्राह्यं</em> प्राकृतम् एव विषयं <em>वृणीते</em> कामयत <em>असाव्</em> एव <em>कुमनीषी</em> । सा तु भगवन्तम् एव कामयत इति परम-सुमनीषिण्य् एवेति भावः । तद् एवं तस्य कामस्य द्वेषादि-गणान्तः-पातित्वं परिहृत्य, तेन पापावहत्वं परिहृतम् ।</p>
<p>अथ कामुकत्वाद्य्-आरोपणाद्य्-अधर-पानादि-रूपस् तत्र व्यवहारोऽपि नातिक्रम-हेतुः । यतो लोकवत् तु लीला-कैवल्यम्[वे।सू। २.१.३३] इति न्यायेन लीला तत्र स्वभावत एव सिद्धा । तत्र च श्री-भूर्-लीलादीभिस् तस्य तादृश-लीलायाः श्री-वैकुण्ठादिषु नित्य-सिद्धत्वेन स्वतन्त्र-लीला-विनोदस्य तस्याभिरुचितत्वावगमात् तादृश-लीला-रस-मोह-स्वाभाविकं भगवत्ताद्य्-अननुसन्धानम् अपि कामुकत्वादि-मननम् अपि च तद्-अभिरुचितत्वेनैवावगम्यते । तथा तत्-प्रेयसी-जनानाम् अपि तत्-स्वरूप-शक्ति-विग्रहत्वेन परम-शुद्ध-रूपत्वात् ततो न्यूनताभावाच् च तद्-अधर-पानादिकम् अपि नानुरूपं, पूर्व-युक्त्या तद्-अभिरुचितम् एव च । न च प्राकृत-वामा-जनेन दोषः प्रसञ्जनीयः । तद्-योग्यं तादृशं भावं स्वरूप-शक्ति-विग्रहत्वं च प्राप्यैव तद्-इच्छयैव तत्-प्राप्तेः ।</p>
<p>अथ पाप-श्रवणेन च न पापावहोऽसौ कामः, तद्-अश्रवणाद् एव । अतः पति-भाव-युक्ते च तत्र सुतरां न दोषः, प्रत्युत स्तुतिः श्रूयते ।</p>
<blockquote>
<p>याः सम्पर्यचरन् प्रेम्णा पाद-संवाहनादिभिः ।<br>
जगद्-गुरुं भर्तृ-बुद्ध्या तासां किं वर्ण्यते तपः ॥ [भा।पु। १०.९०.२७] इति ।</p>
</blockquote>
<p>महानुभाव-मुनीनाम् अपि तद्-भावः श्रूयते । यथा श्री-मध्वाचार्य-धृतं कौर्म-वचनम्—</p>
<blockquote>
<p>अग्नि-पुत्रा महात्मानस् तपसा स्त्रीत्वम् आपिरे ।<br>
भर्तारं च जगद्-योनिं वासुदेवम् अजं विभुम् ॥ इति ।</p>
</blockquote>
<p>अत एव वन्दितं पति-पुत्र-सुहृद्-भ्रातृ-[नारायण-व्यूह-स्तवे] इत्य्-आदिना ।</p>
<p>अथोपपति-भावेन न च पापावहोऽसौ यत् पत्य्-अपत्य-सुहृदाम् अनुवृत्तिर् अङ्ग [भा।पु। १०.२९.३२] इत्य्-आदिना ताभिर् एवोत्तरितत्वात्, गोपीनां तत्-पतीनां च [भा।पु। १०.३३.३५] इत्य्-आदिना श्री-शुक-वचनेन च ।</p>
<blockquote>
<p>न पारयेऽहं निरवद्य-संयुजां<br>
स्व-साधु-कृत्यं विबुधायुषापि वः [भा।पु। १०.३२.२२]</p>
</blockquote>
<p>इत्य् अत्र <em>निरवद्य-संयुजाम्</em> इत्य् अनेन स्वयं श्री-भगवता च । तादृशानाम् अन्येषाम् अपि तद्-भावो दृश्यते । यथा पाद्मोत्तर-खण्ड-वचनम्—</p>
<blockquote>
<p>पुरा महर्षयः सर्वे दण्डकारण्य-वासिनः ।<br>
दृष्ट्वा रामं हरिं तत्र भोक्तुम् ऐच्छत् सुविग्रहम् ॥<br>
ते सर्वे स्त्रीत्वम् आपन्नाः समुद्भूतास् तु गोकुले ।<br>
हरिं सम्प्राप्य कामेन ततो मुक्ता भवार्णवात् ॥ [प।पु। ६.२४५.१६४] इति ।</p>
</blockquote>
<p>अतः पुरुषेष्व् अपि स्त्री-भावेनोद्भवाद् भगवद्-विषयत्वान् न प्राकृत-काम-देवोद्भावितः प्राकृतः कामोऽसौ, किन्तु साक्षान् मन्मथ-मन्मथः [भा।पु। १०.३२.२] इति श्रवणाद् आगमादौ तस्य कामत्वेनोपासनाच् च भगवद्-एकोद्भावितोऽप्राकृत एवासौ काम इति ज्ञेयम् । श्रीमद्-उद्धवादीनां परम-भक्तानाम् अपि च तच्-छ्लाघा श्रूयते—एताः परं तनु-भृतो भुवि गोप-वध्वः [भा।पु। १०.४७.५१] इत्य्-आदौ । किं बहुना, श्रुतीनाम् अपि तद्-भावो बृहद्-वामने प्रसिद्धः, यतस् तत्र श्रुतयोऽपि नित्य-सिद्ध-गोपिका-भावाभिलाषिण्यस् तद्-रूपेणैव तद्-गणान्तः-पातिन्यो बभूवुर् इति प्रसिद्धिः । एतत् प्रसिद्धि-सूचकम् एवैतद् उक्त ताभिर् एव—</p>
<blockquote>
<p>निभृत-मरुन्-मनो-ऽक्ष-दृढ-योग-युजो हृदि यन्<br>
मुनय उपासते तद् अरयोऽपि ययुः स्मरणात् ।<br>
स्त्रिय उरगेन्द्र-भोग-भुज-दण्ड-विषक्त-धियो<br>
वयम् अपि ते समाः सम-दृशोऽङ्घ्रि-सरोज-सुधाः ॥ [भा।पु। १०.८७.२३] इति ।</p>
</blockquote>
<p>विस्पष्टश् चायम् अर्थः । <em>यद्</em> ब्रह्माख्यं तत्त्वं शास्त्र-दृष्ट्या प्रयास-बाहुल्येन <em>मुनय उपासते तद् अरयोऽपि यस्य स्मरणात्</em> तद्-उपासनं विनैव <em>ययुः</em> । तथा <em>स्त्रियः</em> श्री-गोप-सुभ्रुवस् <em>ते</em> तव श्री-नन्दनन्दन-रूपस्य _उरुगेन्द्र-_देह-तुल्यौ यौ <em>भुज-दण्डौ</em> तव <em>विषक्त-धियः</em> सत्यस् तवैव <em>अङ्घ्रि-सरोज-सुधास्</em> तदीय-स्पर्श-विशेष-जाति-प्रेम-माधुर्याणि ययुः । <em>वयं</em> श्रुतयोऽपि <em>समदृशस्</em> तत्-तुल्य-भावाः सत्यः <em>समास्</em> तादृश-गोपिकात्व-प्राप्त्या तत्-साम्यम् आप्तास् ता एवाङ्घ्रि-सरोज-सुधां यातवत्य इत्य् अर्थः ।</p>
<p>अर्थ-वशाद् विभक्ति-विपरिणामः । अङ्घ्रीति सादरोक्तिः । अत्र <em>तद्-अरयोऽपि ययुः स्मरणाद्</em> इत्य् अनेन भाव-मार्गस्य झटित्य् अर्थ-साधनत्वं दर्शितम् । <em>सम-दृश</em> इत्य् अनेन रागानुगाया एव तत्र साधकतमत्वं व्यञ्जितम् । अन्यथा सर्व-साधन-साध्य-विदुष्यः श्रुतयोऽन्यत्रैव प्रवर्तेरन् । तथा स्मरण-पर-युग्म-द्वयेऽस्मिन् स्व-स्व-युग्मे प्रथमस्य मुख्यत्वं द्वितीयस्य गौणत्वं दर्शितम् । उभयत्राप्य् <em>अपि</em>-शब्द-साहित्येनोत्तरत्र पाठाद् एकार्थता-प्राप्तेः । अतः <em>स्त्रिय</em> इति नित्याः श्री-गोपिका एव ता ज्ञेयाः । तथैव श्रुतिभिर् इति श्री-कृष्ण-नित्य-धाम्नि ता दृष्टा इति बृहद्-वामन एव प्रसिद्धम् । तद् एवं साधु व्याख्यातं <strong>कामाद् द्वेषात्</strong> इत्य्-आदौ <strong>तद्-अघं हित्वा</strong> इत्य् अत्र <em>तेषु मध्ये द्वेष-भययोर् यद्-अघम्</em> इत्य्-आदि ॥</p>
<p>[३२१]</p>
<p>अथ बहवस् तद्-गतिं गताः[भा।पु। ७.१.२९] इत्य् अत्र निदर्शनम् आह—</p>
<blockquote>
<p><strong>गोप्यः कामाद् भयात् कंसो द्वेषाच् चैद्यादयो नृपाः ।</strong><br>
<strong>सम्बन्धाद् वृष्णयः स्नेहाद् यूयं भक्त्या वयं विभो ॥</strong> [भा।पु। ७.१.३०]</p>
</blockquote>
<p><strong>गोप्य</strong> इति साधक-चरीणां गोपी-विशेषाणां पूर्वावस्थाम् एवावलम्ब्योच्यते । <strong>वयम्</strong> इति यथा श्री-नारदस्य हि प्रयुज्यमाने मयि तां शुद्धां भागवतीं तनुम् [भा।पु। १.६.२८] इत्य्-आद्य्-उक्त-रीत्या पार्षद-देहत्वे सिद्धे तेन स्वयं वयम् इति पूर्वावस्थाम् अवलम्ब्योच्यते । तत्रैव वैधी भक्तिः । अधुना लब्ध-रागस्य तस्य न मय्य् एकान्त-भक्तानां गुण-दोषोद्भवा गुणाः [भा।पु। ११.२०.३६], गुण-दोष-दृशिर् दोषो गुणस् तूभय-वर्जितः [भा।पु। ११.१९.४५]इति<sup id="fnref:306"><a href="#fn:306" class="footnote-ref" role="doc-noteref">306</a></sup> न्यायेन विध्य्-अनधीना रागात्मिकैव विराजत इति । अत एव तद्-गतिं गताः [भा।पु। ७.१.२९] इति तेषां फल-प्राप्तेर् अप्य् अतीतत्व-निर्देशः । अत्र ता गोप्य इवाधुनिक्यश् च तद्-गुणादि-श्रवणेनैव तद्-भावा भवेयुः । यथोक्तम्—</p>
<blockquote>
<p>श्रुत-मात्रोऽपि यः स्त्रीणां प्रसह्याकर्षते मनः ।<br>
उरुगायोरु-गीतो वा पश्यन्तीनां कुतः पुनः ॥ [भा।पु। १०.९०.२६] इति ।</p>
</blockquote>
<p>अथवा पार्षद-चरस्यापि चैद्यस्यागन्तुकोपद्रवाभास-नाश-दर्शनेनैव साधकत्व-निर्देशः । <strong>सम्बन्धाद्</strong> यः स्नेहो रागस् तस्माद् <strong>वृष्णयो यूयं</strong> च इत्य् एकम्, तस्माद् वैरानुबन्धेन[भा।पु। ७.१.२५] इत्य्-आदौ, कामात् [भा।पु। ७.१.२९]इत्य्-आदौ चोक्तस्यैवार्थस्योदाहरण-वाक्येऽस्मिन् तद्-ऐकार्थ्यावश्यकत्वात् । पञ्चानाम्[भा।पु। ७.१.३१] इति वक्ष्यमाणानुरोधात् । उभयत्रापि सम्बन्ध-स्नेहयोर् द्वयोर् अपि विद्यमानत्वाच् च सम्बन्ध-ग्रहणं रागस्यैव विशेषत्व-ज्ञापनार्थम् । गोपीवद् अत्रापि साधक-चरा वृष्णि-विशेषाः पाण्डव-सम्बन्धि-विशेषाश् च पूर्वावस्थाम् अवलम्ब्य साधकत्वेन निर्दिष्टाः । अतः सम्बन्धज-स्नेहेऽपि तद्-अभिरुचि-मात्रं ज्ञेयम् । भक्त्या विहितया । अस्या एव प्रतिलब्धत्वेन भाव-मार्गं निर्देष्टुम् उपक्रान्तत्वात् ॥</p>
<p>[३२२]</p>
<p>यदि द्वेषेणापि सिद्धिस् तर्हि वेणः किम् इति नरके पातितः ? इत्य् आशङ्क्याह—</p>
<p><strong>कतमोऽपि न वेनः स्यात् पञ्चानां पुरुषं प्रति</strong> [भा।पु। ७.१.३१]</p>
<p><strong>पुरुषं</strong> भगवन्तं <strong>प्रति</strong> लक्ष्यीकृत्य <strong>पञ्चानां</strong> वैरानुबन्धादीनां मध्ये <strong>वेनःकतमोऽपि न स्यात्</strong> । तस्य तं प्रति प्रासङ्गिक-निन्दा-मात्रात्मकं वैरं, न तु वैरानुबन्धः । ततस् तीव्र-ध्यानाभावात् पापम् एव तत्र प्रतिफलितम् इति भावः । ततोऽसुर-तुल्य-स्वभावैर् अपि तस्मिन् स्व-मोक्षार्थं वैर-भावानुष्ठान-साहसं न कर्तव्यम् इत्य् अभिप्रेतम् । अत एव ये वै भगवता प्रोक्ताः [भा।पु। ११.२.३४] इत्य्-आदेर् अप्य् अतिव्याप्तिर् व्याहन्यते अनभिप्रेतत्वेना-प्रोक्तत्वात् ॥</p>
<p>[३२३]</p>
<p>यस्माद् एवं—</p>
<p><strong>तस्मात् केनाप्य् उपायेन मनः कृष्णे निवेशयेत् ॥</strong> [भा।पु। ७.१.३१] इति ।</p>
<p>अत्रापि पूर्ववन् <strong>निवेशयेद्</strong> इति सम्मति-मात्रं न विधिः । <strong>केनापि</strong> तेष्व् अप्य् उपायेषु युक्ततमेनैकेनेत्य् अर्थः । अहो यस् तादृश-बहु-प्रयत्न-साध्य-वैधी-भक्ति-मार्गेण चिरात् साध्यते, स एवाचिराद् भाव-विशेष-मात्रेण, तत्र च द्वेषादिनापि । तस्माद् एवंभूते परम-सद्-गुण-स्वभावे तस्मिन् दूरेऽस्तु पामर-जन-भावस्य वैरस्य वार्ता, को वाधम औदास्यम् अवलम्ब्य प्रीतिम् अपि न कुर्याद् इति रागानुगायाम् एव तच् च युक्ततमत्वम् अङ्गीकृतं भवति ॥</p>
<p>॥ ७.१ ॥ श्री-नारदः युधिष्ठिरम् ॥ ३१२-३२३ ॥</p>
<p>[३२४]</p>
<p>तद् एवं भाव-मार्ग-सामान्यस्यैव बलवत्त्वेऽपि कैमुत्येन रागानुगायाम् एवाभिधेयत्वम् आह—</p>
<blockquote>
<p><strong>वैरेण यं नृपतयः शिशुपाल-पौण्ड्र-</strong><br>
<strong>शाल्वादयो गति-विलास-विलोकनाद्यैः ।</strong><br>
<strong>ध्यायन्त आकृत-धियः शयनासनादौ</strong><br>
<strong>तत्-साम्यम् आपुर् अनुरक्त-धियां पुनः किम् ॥</strong> [भा।पु। ११.५.४८]</p>
</blockquote>
<p><strong>आकृति-धियस्</strong> तत्-तद्-आकारा धीर् येषाम् । एवम् एवोक्तं गारुडे—</p>
<blockquote>
<p>अज्ञानिनः सुर-वरं समधिक्षिपन्तो<br>
यं पापिनोऽपि शिशुपाल-सुयोधनाद्याः ।<br>
मुक्तिं गताः स्मरण-मात्र-विधूत-पापाः<br>
कः संशयः परम-भक्ति-मतां जनानाम् ॥ इति ।</p>
</blockquote>
<p>अतः—यथा वैरानुबन्धेन [भा।पु। ७.१.२६] इत्य् अत्र वैरानुबन्धस्य सर्वत आधिक्यं न योजनीयम् । यच् च—</p>
<blockquote>
<p>मयि संरम्भ-योगेन निस्तीर्य ब्रह्म-हेलनम् ।<br>
प्रत्येष्यतं निकाशं मे कालेनाल्पीयसा पुनः ॥ [भा।पु। ३.१६.३०]</p>
</blockquote>
<p>इति जय-विजयौ प्रति वैकुण्ठ-वचनम् । तद् अपि तद्-अपराधाभास-भोगार्थम् एव संरम्भ-योगाभासं विधत्ते, तत्-प्राप्तेस् तयोः स्वाभावैक-सिद्धत्वात्, युद्ध-लीलार्थम् एव तत्-प्रपञ्चनात् ।</p>
<p>अत्र द्वेषादाव् अपि केचिद् भक्तित्वं मन्यन्ते, तद् असत् । भक्ति-सेवादि-शब्दानाम् आनुकूल्य एव प्रसिद्धेः, वैरे तद्-विरोधित्वेन तद्-असिद्धेश् च । पाद्मोत्तर-खण्डे च भक्ति-द्वेषादीनां च भेदोऽवगम्यते—</p>
<blockquote>
<p>योगिभिर् दृश्यते भक्त्या नाभक्त्या दृश्यते क्वचित् ।<br>
द्रष्टुं न शक्यो रोषाच् च मत्सराद् वा जनार्दनः । [प।पु। ६.२३८.८३] इत्य् अत्र च ।</p>
</blockquote>
<p>ननु मन्येऽसुरान् भागवतान् [भा।पु। ३.२.२४]<sup id="fnref:307"><a href="#fn:307" class="footnote-ref" role="doc-noteref">307</a></sup> इत्य्-आदौ श्रीमद्-उद्धव-वाक्ये तेषाम् अपि भागवतत्वं निर्दिश्यते ? मैवं, यतो <em>मन्य</em> इत्य् अनेनोत्प्रेक्षावगमात्, न स्वयं भागवतत्वं तत्रास्तीत्य् एवं सिध्यतीति । सा चोत्प्रेक्षा तेन तच्-छोकौत्कण्ठ्यवता केवल-दर्शन-भाग्यांशेनैव रचिता युक्तैव । यथा, &ldquo;हन्त वयम् एव बहिर्मुखाः, येषाम् अन्तिम-समये तन्-मुख-चन्द्रमसो दर्शन-सम्भावनापि न विद्यते, येभ्यश् चासुरा अपि भागवताः, ये खलु तदानीं तन्-मुख-चन्द्रमसो दर्शन-सौभाग्यं प्रापुः&rdquo; इति । तस्मान् न द्वेषादौ कथञ्चिद् अपि भक्तित्वम् ।</p>
<p>॥ ११.५ ॥ श्री-नारदः श्री-वसुदेवम् ॥ ३२४ ॥</p>
<p>[३२५]</p>
<p>तद् एवं रागानुगा साधिता । सा च श्री-कृष्ण एव मुख्या, गोप्यः कामात् [भा।पु। ७.१.२९] इत्य्-आदिना तस्मिन्न् एव दर्शितत्वात्, दैत्यानाम् अपि द्वेषेणापि तस्मिन्न् एवावेश-लाभ-दर्शनात्, सिद्धि-प्राप्तेश् च । नान्यत्र तु कुत्राप्य् अंशिन्य् अंशे वा । अत एवोक्तम्, तस्मात् केनाप्य् उपायेन मनः कृष्णे निवेशयेत् [भा।पु। ७.१.३१] इत्य्-आदि । अतस् तादृश-झटित्य्-आवेश-हेतूपासना-लाभाद् एव स्वयम् एकादशे वैधोपासना स्वस्मिन् नोक्ता, किन्त्व् अन्यत्र चतुर्भुजाकार एव । तत्र च शुद्धस्य रागस्य श्री-गोकुल एव दर्शनात् । तत्र तु रागानुगा मुख्यतमा, यत्र खलु स्वयं भगवान् अपि तेषां पुत्रादि-भावेनैव विलसति, ये यथा मां प्रपद्यन्ते [गीता ४.११] इत्य्-आदेः, मल्लानाम् अशनिर् [भा।पु। १०.४३.१४] इत्य्-आदेः, स्वेच्छामयस्य [भा।पु। १०.१४.२] इत्य् अस्माच् च । ततश् च भक्त-कर्तृक-भोजन-पायन-स्नपन-वीजनादि-लक्षण-लालनेच्छापि तस्याकृत्रिमैव जायते । साधारण-भक्ति-सद्-भावेनैव हि—</p>
<blockquote>
<p>पत्रं पुष्पं फलं तोयं यो मे भक्त्या प्रयच्छति ।<br>
तद् अहं भक्त्य्-उपहृतम् अश्नामि प्रयतात्मनः ॥ [भा।पु। १०.८१.३] इत्युक्तम् ।</p>
</blockquote>
<p>श्री-शुकदेवेन च तद् एतद् एवाकाङ्क्षया श्लाघितम्—</p>
<blockquote>
<p>पाद-संवाहनं चक्रुः केचित् तस्य महात्मनः ।<br>
अपरे हत-पाप्मानो व्यजनैः समवीजयत् ॥ [भा।पु। १०.१५.१७] इत्य्-आदिना ।</p>
</blockquote>
<p>नानेन चैश्वर्यस्य हानिः, तदानीम् अपि तस्यैश्वर्यस्यान्यत्र स्फुरद्-रूपत्वात्, भक्तेच्छा-मयत्वस्य चेशितरि प्रशंसनीय-स्वभावत्वाद् एव । यथा श्री-व्रजेश्वरी-बद्ध एव यमलार्जुन-मोक्षं कृतवान्, तादृशैश्वर्येऽपि तस्मिन् श्री-व्रजेश्वरी-वश्यतैव श्री-शुकदेवेन वन्दिता, एवं सन्दर्शिता ह्य् अङ्ग [भा।पु। १०.९.१९] इत्य्-आदिना । तस्माद् ये चाद्यापि तदीय-रागानुगा-परास् तेषाम् अपि श्री-व्रजेन्द्र-नन्दनत्वादि-मात्र-धर्मैर् उपासना युक्ता । यथा श्री-गोवर्धनोद्धरण-लब्ध-विस्मयान् श्री-गोपान् प्रत्युक्तं स्वयं भगवतैव विष्णु-पुराणे—</p>
<blockquote>
<p>यदि वोऽस्ति मयि प्रीतिः श्लाघ्योऽहं भवतां यदि ।<br>
तदात्म-बन्धु-सदृशी बुद्धिर् वः क्रियतां मयि ॥ [वि।पु। ५.१३.११] इति ।</p>
</blockquote>
<p>&ldquo;तदार्चा बन्धु-सदृशी बान्धवाः क्रियतां मयि&rdquo; इति वा पाठः । तथा—</p>
<blockquote>
<p>नाहं देवो न गन्धर्वो न यक्षो न च दानवः ।<br>
अहं वो बान्धवो जातो नातश् चिन्त्यम् अतोऽन्यथा ॥ [वि।पु। ५.१३.१२] इति ।</p>
</blockquote>
<p>युवां मां पुत्र-भावेन ब्रह्म-भावेन वासकृत् [भा।पु। १०.३.४५] इत्य् अत्र तु श्री-वसुदेवादीनाम् ऐश्वर्य-ज्ञान-प्रधानत्वाद् द्व्य्-आत्मिकैव भगवद्-अनुमतिर् ज्ञेया । प्राग्-जन्मन्य् अपि तयोस् तप-आदि-प्रधानैव भक्तिर् उक्ता । अतः श्री-व्रजेश्वर्याः पुनस् तन्-मुख-दृष्ट-वैभवत्वम् अश्लाघित्वा पुत्र-स्नेह-मयीं मायाद्य्-एक-पर्यायां तत्-कृपाम् एव बहु-मन्यमानस् तादृश-भाग्यं च, श्री-वसुदेवादिकयोर् नास्तीति विस्पष्टयन् तस्याः श्री-व्रजेश्वरस्य च भाग्यं तादृश-बाल्य-लीलोच्छल्यमान-पुत्र-भावेन राजमानमतिश्लाघितवान्राजा—नन्दः किम् अकरोद् ब्रह्मन् [भा।पु। १०.८.४६-४७] इत्य्-आदि-द्वयेन । श्री-मुनिराजश् च तादृश-तत्-प्रेमैव श्लाघितवान्—एवं सन्दर्शिता ह्य् अङ्ग हरिणा [भा।पु। १०.९.२९] इत्य्-आदिना ।</p>
<p>तद् एवं श्री-वसुदेव-देवक्याव् उपलक्ष्य श्री-नारदोऽपि साधकान् प्रति दर्शनालिङ्गनालापैः [भा।पु। ११.५.४३] इत्य्-आदिना यद् उपदिष्टवान् । तत्र टीका च—यथा पुत्रोपलालनेनैव भागवत-धर्म-सर्वस्व-निष्पत्तेः ॥इत्य् एषा ।</p>
<p>तथा, मापत्य-बुद्धिम् अकृथाः कृष्णे सर्वेश्वरेश्वरे [भा।पु। ११.५.४५] इति । एतद् अपि तद्-अविरोधेन टीकायाम् एवम् अवतारितम्, यथा—ननु, पुत्र-स्नेहश् चेन् मोक्ष-हेतुस् तर्हि सर्वेऽपि मुच्येरन् ? तत्राह—मापत्य-बुद्धिम् इति॥ इत्य् एतत् ।</p>
<p>तस्मिन्न् अपत्यत्वं प्राप्तेऽपि तस्मिंस् तादृश-भावना-वशं गतेऽप्य् अस्ति स्वाभाविकं पारमैश्वर्यम् अधिकम् इति भावः । यद् वा, पूर्ववन्नार्षोऽड्-आगमः, किन्त्व् अ-कारो निषेधे, अभावे नह्य्-अ-नो-न इति शब्द-कोषात् । ततो निषेध-द्वयाद् अपत्य-बुद्धिम् एव कुरु इत्य् अर्थः ।</p>
<p>अत एव ज्ञानाज्ञानयोर् अनादरेण केवल-रागानुगाया एवानुष्ठितिः प्रशस्ता, ज्ञात्वाज्ञात्वाथ ये वै माम् [भा।पु। ११.११.३३] इत्य्-आदिना । तस्मात् श्री-गोकुल एव रागात्मिकायाः शुद्धत्वात् तद्-अनुगा भक्तिर् एव मुख्यतमा इति साध्व् एवोक्तम् ।तद् एवम् अन्यत्रासम्भवतया रागानुगा-माहात्म्य-दृष्ट्या पूर्ण-भगवत्ता-दृष्ट्या च श्री-कृष्ण-भजनस्य माहात्म्यं महद् एव सिद्धम् । तत्रापि गोकुल-लीलात्मकस्य ।</p>
<p>अथ तद्-भजन-मात्रस्य माहात्म्यम् उपक्रमत एव यथा—</p>
<blockquote>
<p>मुनयः साधु पृष्टोऽहं भवद्भिर् लोक-मङ्गल ।<br>
यत् कृतः कृष्ण-सम्प्रश्नो येनात्मा सुप्रसीदति ॥ [भा।पु। १.२.५] इति ।</p>
</blockquote>
<p>तत्रैतद् वक्तव्यं—पूर्वं मनसः सु-प्रसाद-हेतुः पृष्टः । अनेन तु श्री-कृष्ण-प्रश्न-मात्रस्य तद्-धेतुनोक्ता । न तु स वै पुंसां परो धर्मः [भा।पु। १.२.६] इत्य्-आदिना तदीयानन्तर-प्रकरणेयथा महता प्रयत्नेन कर्मार्पणम् आरभ्य भक्ति-निष्ठा-पर्यन्त एव जाते, प्रादुर्भावान्तर-भजनस्य तद्-धेतुतोक्ता, तथेति । अत एवावतारान्तर-कथाया अपि तद्-अभिनिवेश एव फलम् इत्य् आह—</p>
<blockquote>
<p><strong>हरेर् अद्भुत-वीर्यस्य कथा लोक-सुमङ्गलाः ।</strong><br>
<strong>कथयस्व महाभाग यथाहम् अखिलात्मनि ॥</strong><br>
<strong>कृष्णे निवेश्य निःसङ्गं मनस् त्यक्ष्ये कलेवरम् ।</strong> [भा।पु। २.८.३-४] इति ।</p>
</blockquote>
<p><strong>हरेस्</strong> तद्-अवतार-रूपस्य । <strong>अखिलात्मनि</strong> सर्वांशिनि <strong>कृष्णे</strong> श्रीमद्-अर्जुन-सखे ॥</p>
<p>॥ २.८ ॥ राजा ॥ ३२५ ॥</p>
<p>[३२६]</p>
<p>तथा श्रीमद्-उद्धव-संवादान्ते च यथा । तत्र यद्यपि पूर्वाध्याय-समाप्तौ उक्ताया ज्ञान-योग-चर्याया भक्ति-सह-भावेनैव स्व-फल-जनकत्वं श्री-भगवतोक्तं, तथापि तां ज्ञान-योग-चर्याम् अंशतोऽप्य् अनङ्गीकुर्वता परमैकान्तिना श्रीमद्-उद्धवेन—</p>
<blockquote>
<p>सुदुस्तराम् इमां मन्ये योग-चर्याम् अनात्मनः ।<br>
यथाञ्जसा पुमान् सिध्येत् तन् मे ब्रूह्य् अञ्जसाच्युत ॥<br>
प्रायशः पुण्डरीकाक्ष युञ्जन्तो योगिनो मनः ।<br>
विषीदन्त्य् असमाधानान् मनो-निग्रह-कर्शिताः ॥ [भा।पु। ११.२९.१-२] इति ।</p>
</blockquote>
<p>अत्र स्व-वाक्ये तस्या दुष्करत्वेन प्रायः फल-पर्यवसायित्वाभावेन चोक्तत्वात् । शुश्रूषमाणाया भक्तेस् तु सुकरत्वेनावश्यक-फल-पर्यवसायित्वेन चाभिप्रेतत्वात् । तद्-भक्तिर् एव कर्तव्येति स्वाभिप्रायो दर्शितः । तद् एवं तां ज्ञान-योग-चर्याम् अनादृत्य भक्तिम् एवापि कुर्वाणास् तव श्री-कृष्ण-रूपस्यैव भक्तिं तादृशास् तु ज्ञान-योगादि-फलानादरेणैव कुर्वन्तीति पुनर् आह चतुर्भिः—</p>
<blockquote>
<p><strong>अथात आनन्द-दुघं पदाम्बुजं</strong><br>
<strong>हंसाः श्रयेरन्न् अरविन्द-लोचन ।</strong><br>
<strong>सुखं नु विश्वेश्वर योग-कर्मभिस्</strong><br>
<strong>त्वन्-माययामी विहता न मानिनः ॥</strong> [भा।पु। ११.२९.३]</p>
</blockquote>
<p>यस्माद् एवं केचन विषीदन्ति—<strong>अथात</strong> अत एव ये <strong>हंसाः</strong> सारासार-विवेक-चतुराः, ते तु समस्तानन्द-पूरकं <strong>पदाम्बुजम्</strong> एव, <strong>नु</strong> निश्चितं <strong>सुखं</strong> यथा स्यात् तथा <strong>श्रयेरन्</strong> सेवन्ते । पदाम्बुजस्य सम्बन्धि-पदानुरक्तिः साक्षाद्-दृश्यमान-त्वदीय-पदाम्बुजाभिव्यञ्जनार्था ।</p>
<p><strong>अमी च</strong> शुद्ध-भक्ता <strong>योग-कर्मभिस् त्वन्-मायया च विहताः</strong> कृत-भक्त्य्-अनुष्ठानान्तराया <strong>न</strong> भवन्ति, यतो <strong>न</strong> च <strong>मानिनस्</strong> ते, मानिनोऽपि न भवन्ति । पुरुषार्थ-साधने भगवतो निरुपाधि-दीन-जन-कृपाया एव साधकतमत्वं मन्यन्ते, न योगि-प्रभृतिवत् स्व-प्रयत्नस्येत्य् अर्थः ॥</p>
<p>[३२७]</p>
<p>एवं-भूतस्य भक्तस्य ज्ञान-योगादीनां यत् फलं तन्मात्रं न, किन्त्व् अन्यन् महद् एवेत्य् आह—</p>
<blockquote>
<p><strong>किं चित्रम् अच्युत तवैतद् अशेष-बन्धो</strong><br>
<strong>दासेष्व् अनन्य-शरणेषु यद् आत्म-सात्त्वम् ।</strong><br>
<strong>योऽरोचयत् सह मृगैः स्वयम् ईश्वराणां</strong><br>
<strong>श्रीमत्-किरीट-तट-पीडित-पाद-पीठः ॥</strong> [भा।पु। ११.२९.४]</p>
</blockquote>
<p><strong>अशेष-बन्धो !दासेष्व् अनन्य-शरणेषु,</strong> यद् वा, <strong>अशेषाणाम्</strong> असुर-पर्यन्तानां यो <strong>बन्धुर्</strong> मोक्षादि-दानैर् निरुपाधि-हित-कारी, हे तथाभूत ! <strong>तवैतत् किं चित्रं</strong>, <strong>यदनन्य-शरणेषु</strong> ज्ञान-योग-कर्माद्य्-अनुष्ठान-विमुखेषु <strong>दासेषु</strong> शुद्ध-भक्तेषु बलि-प्रभृतिषु <strong>आत्म-सात्त्वं</strong> तेषां, य आत्मा तद्-अधीनत्वम् इत्य् अर्थः । तद् उक्तम्—न साधयति मां योगः [भा।पु। ११.१४.२०] इत्य्-आदि ।</p>
<p>तस्य तव तथा-भूतेषु न जाति-गुणाद्य्-अपेक्षा चेत्य् अन्तरङ्ग-लीलायाम् अपि दृश्यत इत्य् आह—यः इति । <strong>सहेति</strong> सह-भावं सख्यम् इत्य् अर्थः । <strong>मृगैर्</strong> वृन्दावन-चारिभिः । स्वयं तु कथम्भूतोऽपि ? <strong>ईश्वराणाम्</strong> इत्य्-आदि-लक्षणोऽपि । ईश्वराः श्री-शिव-ब्रह्मादयः । ज्ञान-योगादि-परम-फल-रूपापि या मुक्तिः, तां दैत्येभ्यो ददासि । पाण्डवादि-सख्य-दौत्य-वीरासनादि-स्थितिवद् दासानां तु स्वयम् अधीनो भवसि । अत एवं-भूतस्य श्री-कृष्णस्यैव तव भक्तिर् मुख्येति भावः ॥</p>
<p>[३२८]</p>
<p>फलितम् आह—</p>
<blockquote>
<p><strong>तं त्वाखिलात्म-दयितेश्वरम् आश्रितानां</strong><br>
<strong>सर्वार्थ-दं स्व-कृत-विद् विसृजेत को नु ।</strong><br>
<strong>को वा भजेत् किम् अपि विस्मृतयेऽनु भूत्यै</strong><br>
<strong>किं वा भवेन् न तव पाद-रजो-जुषां नः ॥</strong> [भा।पु। ११.२९.५]</p>
</blockquote>
<p><strong>तम्</strong> एवं-भूतं <strong>त्वां स्व-कृत-वित्</strong>प्रसन्न-वदनाम्भोजं पद्म-गर्भारुणेक्षणम् [भा।पु। ३.२८.१३] इत्य्-आदि-श्री-कपिल-देवोपदेशतः स्व-सौन्दर्यादि-स्फूर्ति-लक्षणं स्वस्मिन् कृतं त्वदीयोपकारं यो वेत्ति, स <strong>को नु विसृजेत्</strong>? तच् चापि चित्त-बडिशं शनकैर् वियुङ्क्ते [भा।पु। ३.२८.३४] इति तद्-उपदिष्टाधिकारि-विशेषवत् परित्यज्यते ? न कोऽपीत्य् अर्थः । तस्माद् यस् त्यजति स कृतघ्न एवेति भावः ।</p>
<p>कथम्भूतं त्वाम् ? स्वरूपत एवाखिलानाम् आत्मनां <strong>दयितं</strong> प्राण-कोटि-प्रेष्ठम् ईश्वरं चेत्य्-आदि । तथा, <strong>नु</strong> वितर्के, त्वद्-व्यतिरिक्तं किम् अपि देवतान्तरं धर्म-ज्ञानादि-साधनं <strong>भूत्यै</strong> ऐश्वर्याय संसारस्य <strong>विस्मृतये</strong> मोक्षाय <strong>वा को भजेत्</strong>? न कोऽपीत्य् अर्थः। अस्माकं तु तत् तत् फलम् अपि त्वद्-भक्तेर् एवान्तर्भूतम् इत्य् आह—किं वेति । <strong>वा</strong>-शब्देन तत्राप्य् अनादरः सूचितः । तद् उक्तं, यत् कर्मभिर् यत् तपसा [भा।पु। ११.२०.३२] इत्य्-आदि ॥</p>
<p>[३२९]</p>
<p>ननु कथं तत्-तत्-फलम् अपि विसृजति, न तु माम् ? किं वा मम कृतम्? तत्राह—</p>
<blockquote>
<p><strong>नैवोपयन्त्य् अपचितिं कवयस् तवेश</strong><br>
<strong>ब्रह्मायुषापि कृतम् ऋद्ध-मुदः स्मरन्तः ।</strong><br>
<strong>योऽन्तर् बहिस् तनु-भृताम् अशुभं विधुन्वन्न्</strong><br>
<strong>आचार्य-चैत्त्य-वपुषा स्व-गतिं व्यनक्ति ॥</strong> [भा।पु। ११.२९.६]</p>
</blockquote>
<p>हे <strong>ईश</strong> ! <strong>कवयः</strong> सर्वज्ञाः <strong>ब्रह्म</strong>-तुल्य्<strong>आयुषोऽपि,</strong> तत्-काल-पर्यन्तं भजन्तोऽपीत्य् अर्थः । <strong>तवकृतम्</strong> उपकारम् <strong>ऋद्ध-मुद</strong> उपचित-त्वद्-भक्ति-परमानन्दाः सन्तः <strong>स्मरन्तोऽपचितिं</strong> प्रत्युपकारम्, आनृण्यम् इति यावत्, तां <strong>न उपयन्ति</strong> पश्यन्ति । तस्मान् न विसृजेत्[११.२९.५] इत्य् उक्तम् । कृतम् आह—<strong>यो</strong> भवान् <strong>तनु-भृतां</strong> त्वत्-कृपा-भाजनत्वेन केषांचित् सकल-तनु-धारिणां <strong>बहिराचार्य-वपुषा</strong> गुरु-रूपेण, <strong>अन्तश् चैत्त्य-वपुषा</strong> चित्त-स्फुरित-ध्येयाकारेण <strong>अशुभं</strong> त्वद्-भक्ति-प्रतियोगि सर्वं <strong>विधुन्वन् स्व-गतिं</strong> स्वानुभवं <strong>व्यनक्ति</strong> इति ॥</p>
<p>॥ ११.२९ ॥ श्रीमद्-उद्धवः ॥ ३२६-३२९ ॥</p>
<p>[३३०]</p>
<p>तथैव स्व-भक्तेर् अतिशयित्वं श्री-भगवान् अपि तद्-अनन्तरम् उवाच । तत्र च तादृशान् प्रति शुद्धां स्व-भक्तिं हन्त ते कथयिष्यामि [भा।पु। ११.२९.८] इत्य्-आदि-चतुर्भिर् उक्त्वा, पुनर् एतादृशान्<sup id="fnref:308"><a href="#fn:308" class="footnote-ref" role="doc-noteref">308</a></sup> प्रति च करुणया स्व-भजन-प्रवर्तनार्थम् अन्यद्विचारितवान् चतुर्भिः । यतः प्रायशो लोकाः स्पर्धादि-पराः, कथञ्चिद् अन्तर्मुखत्वेऽपि सर्वान्तर्यामि-रूप-त्वद्-भजन-मात्र-ज्ञानिन इत्य् आलोच्य कृपया तेषां स्पर्धादीन् झटिति दूरीकर्तुं स्वस्मिन्न् एवान्तर्-मुखी-कर्तुं च विष्टभ्याहम् इदं कृत्स्नम् एकांशेन स्थितो जगत् [गीता १०.४२] इत्य्-आद्य्-उक्त-तद्-अन्तर्यामि-रूप-स्वांशस्य भजन-स्थाने स्व-भजनम् उपदिष्टवान् । यथा—</p>
<blockquote>
<p><strong>माम् एव सर्व-भूतेषु बहिर् अन्तर् अपावृतम् ।</strong><br>
<strong>ईक्षेतात्मनि चात्मानं यथा खम् अमलाशयः ॥</strong> [भा।पु। ११.२९.१२]</p>
</blockquote>
<p>टीका च—अन्तरङ्गां भक्तिम् आह—<strong>माम्</strong> इति त्रिभिः । <strong>सर्व-भूतेष्वात्मनि चात्मानम्</strong> ईश्वर-<strong>स्थितं माम् एव ईक्षेत</strong>॥ इत्य् एषा ।</p>
<p>कथम्भूतम् ईश्वरम् ? <strong>बहिर्-अन्तः</strong>पूर्णम् इत्य् अर्थः । तत् कुतः ? <strong>अपावृतम्</strong> अनावरणम् । तद् अपि कुतः ? <strong>यथा खम्</strong> अनङ्गत्वाद् विभुत्वाच् चेत्य् अर्थः । अत्र <strong>माम् एव</strong> इति श्री-कृष्ण-रूपम् एव <strong>ईक्षेत</strong>, न तु केवलान्तर्यामि-रूपम् इत्य् अभिप्रायेणैव अन्तरङ्गां भक्तिम् आह इति व्याख्यातम् ॥</p>
<p>[३३१]</p>
<p>ततश् च—</p>
<blockquote>
<p><strong>इति सर्वाणि भूतानि मद्-भावेन महा-द्युते ।</strong><br>
<strong>सभाजयन् मन्यमानो ज्ञानं केवलम् आश्रितः ॥</strong><br>
<strong>ब्राह्मणे पुक्कसे स्तेने ब्रह्मण्येऽर्के स्फुलिङ्गके ।</strong><br>
<strong>अक्रूरे क्रूरके चैव सम-दृक् पण्डितो मतः ॥</strong> [भा।पु। ११.२९.१३-१४]</p>
</blockquote>
<p><strong>केवलं ज्ञानम्</strong> अन्तर्यामि-दृष्टिम् आश्रितोऽपि । इति पूर्वोक्त-प्रकारेण <strong>सर्वाणि भूतानि</strong> मद्-भावेन तेषु मम श्री-कृष्ण-रूपस्य यो भावोऽस्तित्वं तद्-विशिष्टतया <strong>मन्यमानः सभाजयन् पण्डितो मतः</strong> । मद्-दृष्ट्या ब्राह्मणादिषु <strong>सम-दृक्</strong> समं माम् एव पश्यतीति ॥</p>
<p>[३३२]</p>
<p>ततश् च नरेष्व् अभीक्ष्णम् [भा।पु। ११.२९.१५] इत्य्-आदिना तादृश-स्वोपासना-विशेषस्य झटिति स्पर्धादि-क्षय-लक्षणं फलम् उक्त्वा, विसृज्य [भा।पु। ११.२९.१६] इत्य्-आदिना, तथा-दृष्ट-साधनं सर्व-नमस्कारम् उपदिश्य, यावत् [भा।पु। ११.२९.१७] इत्य्-आदिना, तादृशोपासनाया अवधिं च सर्वत्र स्वतः स्व-स्फूर्तिम् उक्त्वा, सर्वं [भा।पु। ११.२९.१८] इत्य्-आदिना—</p>
<p>नव्यवद् धृदये यज्-ज्ञो ब्रह्मैतद् ब्रह्म-वादिभिः ।</p>
<p>न मुह्यन्ति न शोचन्ति न हृष्यन्ति यतो गताः ॥ [भा।पु। ४.३०.२०]</p>
<p>इति प्रचेतसः प्रति श्री-भगवद्-वाक्ये तट्-टीकायां च तस्य भगवतः प्रतिपद-नव्य-स्फूर्तिर् एव ब्रह्मेतीति यद् उक्तं, तद् एव तत् फलम् इत्य् उक्त्वा, यद् वा, कथम् अस्यावतारस्य ब्रह्मता भवति ? [गो।ता।उ। २.२८] इति गोपाल-तापनी-प्रसिद्ध-ब्रह्मेत्य्-अभिधान-नराकृति-पर-ब्रह्म-रूप-स्फूर्तिस् तत्-फलम् इत्य् उक्त्वा, तेनैव तादृशोपासनां सर्वोर्ध्वम् अपि प्रशंसति—</p>
<blockquote>
<p><strong>अयं हि सर्व-कल्पानां सध्रीचीनो मतो मम ।</strong><br>
<strong>मद्-भावः सर्व-भूतेषु मनो-वाक्-काय-वृत्तिभिः ॥</strong> [भा।पु। ११.२९.१९]</p>
</blockquote>
<p><strong>सर्व-कल्पानां</strong> सर्वोपायानां <strong>सध्रीचीनः</strong> समीचीनः । <strong>मद्-भावो</strong> मम श्री-कृष्ण-रूपस्य भावना ।</p>
<p>एतच्<sup id="fnref:309"><a href="#fn:309" class="footnote-ref" role="doc-noteref">309</a></sup> च श्री-कृष्ण-भजनस्यान्तर्यामि-भजनाद् अप्य् आधिक्यं श्री-गीतोपसंहारानुसारेण एवोक्तम्—</p>
<blockquote>
<p>ईश्वरः सर्व-भूतानां हृद्-देशेऽर्जुन तिष्ठति ।<br>
भ्रामयन् सर्व-भूतानि यन्त्रारूढानि मायया ॥६१<br>
तम् एव शरणं गच्छ सर्व-भावेन भारत ।<br>
तत्-प्रसादात् परां शान्तिं स्थानं प्राप्स्यसि शाश्वतम् ॥६२<br>
इति ते ज्ञानम् आख्यातं गुह्याद् गुह्यतरं मया ।<br>
विमृश्यैतद् अशेषेण यथेच्छसि तथा कुरु ॥६३<br>
सर्व-गुह्यतमं भूयः शृणु मे परमं वचः ।<br>
इष्टोऽसि मे दृढम् इति ततो वक्ष्यामि ते हितम् ॥६४<br>
मन्-मना भव मद्-भक्तो मद्-याजी मां नमस्कुरु ।<br>
माम् एवैष्यसि सत्यं ते प्रतिजाने प्रियोऽसि मे ॥६५<br>
सर्व-धर्मान् परित्यज्य माम् एकं शरणं व्रज ।<br>
अहं त्वा सर्व-पापेभ्यो मोक्षयिष्यामि मा शुचः ॥ [गीता १८.६१-६६] इति ।</p>
</blockquote>
<p>अत्र च <em>गुह्यं</em> पूर्वाध्यायोक्तं ज्ञानम् । <em>गुह्यतरम्</em> अन्तर्यामि-ज्ञानम् । <em>सर्व-गुह्यतमं</em> तन्-मनस्त्वादि-लक्षणं तद्-एक-शरणत्व-लक्षणं च तद्-उपासनम् इति समानम् । एवं श्री-गीतास्व् एव नवमाध्यायेऽपि—</p>
<blockquote>
<p>इदं तु ते गुह्यतमं प्रवक्ष्याम्य् अनसूयवे ।<br>
ज्ञानं विज्ञान-सहितं यज् ज्ञात्वा मोक्ष्यसेऽशुभात् ॥ [गीता ९.१]</p>
</blockquote>
<p>राज-विद्या राज-गुह्यम् [गीता ९.२] इत्य्-आदिना वक्ष्यमानार्थं प्रशस्य श्री-कृष्ण-रूप-स्व-भजन-श्रद्धा-हीनान् निन्दंस् तच्-छ्रद्धावतः प्रशस्तवान् स्वयम् एव । यथा—</p>
<blockquote>
<p>अवजानन्ति मां मूढा मानुषीं तनुम् आश्रितम् ।<br>
परं भावम् अजानन्तो मम भूत-महेश्वरम् ॥<br>
मोघाशा मोघ-कर्माणो मोघ-ज्ञाना विचेतसः ।<br>
राक्षसीम् आसुरीं चैव प्रकृतिं मोहिनीं श्रिताः ॥<br>
महात्मानस् तु मां पार्थ दैवीं प्रकृतिम् आश्रिताः ।<br>
भजन्त्य् अनन्य-मनसो ज्ञात्वा भूतादिम् अव्ययम् ॥ [गीता ९.११-१३] इति ।</p>
</blockquote>
<p><em>मामव-</em> अनादरेण _मानुषीं तनुम् आश्रितं जानन्ति _इत्य् अर्थः । तस्मात् सर्वान्तर्यामि-भजनाद् अप्य् उत्तमत्वेन तद्-अनन्तरं च <em>सर्व-गुह्यतमम्</em> इत्य् अत्र सर्व-ग्रहणात् सर्वत उत्तमत्वेन श्री-कृष्ण-भजने सिद्धे तद्-अवतार-भजनात्<sup id="fnref:310"><a href="#fn:310" class="footnote-ref" role="doc-noteref">310</a></sup> सुतराम् एवोत्तमता सिध्यति ।</p>
<p>[३३३]</p>
<p>अथ ताम् एव कैमुत्येनाप्य् आह—</p>
<blockquote>
<p><strong>यो यो मयि परे धर्मः कल्प्यते निष्फलाय चेत् ।</strong><br>
<strong>तत्रायासोऽनिरर्थः स्याद् भयादेर् इव सत्तम ॥</strong> [भा।पु। ११.२९.२१]</p>
</blockquote>
<p><strong>मयि</strong> मद्-अर्पितत्वेन कृतो <strong>यो यो धर्मो</strong> वेद-विहितः, स स यदि <strong>निष्फलाय</strong> फलाभावाय <strong>कल्प्यते,</strong> फल-कामनया नार्प्यत इत्य् अर्थः, तदा तत्र <strong>तत्रायासः</strong> श्रान्तिर् <strong>अनिरर्थः</strong> स्यात्, व्यर्थो न भवति । निष्फलायेति विशेषणं फल-भोगादि-रूप-तद्-भक्त्य्-अन्तरायाभावेन अनिरर्थतातिशय-तात्पर्यम् । तत्रानिरर्थत्वे कैमुत्येन श्री-कृष्ण-लक्षणस्य स्वस्यासाधारण-भजनीयता-व्यञ्जको दृष्टान्तः—<strong>भयादेर् इव</strong> इति । यथा कंसादौ मत्-सम्बन्ध-मात्रेण भयादेर् अप्य् आयासो निरर्थो न भवति, मोक्ष-सम्पादकत्वाद् इत्य् अर्थः ॥</p>
<p>[३३४]</p>
<p>अथ श्रीमद्-उद्धववत् श्री-कृष्णैकानुगतानां साधनत्वे साध्यत्वे च स्वयं श्री-कृष्ण-रूप एव परमोपादेय इत्य् आह—</p>
<blockquote>
<p><strong>ज्ञाने कर्मणि योगे च वार्तायां दण्ड-धारणे ।</strong><br>
<strong>यावान् अर्थो नृणां तात तावांस् तेऽहं चतुर्-विधः ॥</strong> [भा।पु। ११.२९.३३]</p>
</blockquote>
<p>ज्ञानादौ <strong>यावान्</strong> धर्मादि-लक्षणश् <strong>चतुर्विधोऽर्थः</strong>, <strong>तावान्</strong> सर्वोऽप्य् <strong>अहम्</strong> एव । तत्र <strong>ज्ञाने</strong> मोक्षः । <strong>कर्मणि</strong> धर्मः कामश् च । <strong>योगे</strong> नाना-विध-सिद्धि-लक्षणो लौकिको <strong>वार्तायांदण्ड-धारणे</strong> च नाना-विध-लौकिकश् चार्थ इति चतुर्विधत्वं ज्ञेयम् ॥</p>
<p>॥ ११.२९ ॥ श्री-भगवान् ॥ ३३०-३३४ ॥</p>
<p>[३३५]</p>
<p>पुनर् एवम् एव श्रीमद्-उद्धवोऽपि प्रार्थितवान्—</p>
<blockquote>
<p><strong>नमोऽस्तु ते महा-योगिन् प्रपन्नम् अनुशाधि माम् ।</strong><br>
<strong>यथा त्वच्-चरणाम्भोजे रतिः स्याद् अनपायिनी ॥</strong> [भा।पु। ११.२९.४०]</p>
</blockquote>
<p>टीका च—एवं यद्यपि त्वया बहु कृतं, तथाप्य् एतावत् प्रार्थय इत्य् आह—नमोऽस्त्व् इति । <strong>अनुशाधि</strong> अनुशिक्षय । अनुशासनीयत्वम् एवाह—यथेति । मुक्ताव् अप्य् <strong>अनपायिनी</strong>॥ इत्य् एषा ॥</p>
<p>॥ ११.२९ ॥ श्रीमान् उद्धवः ॥ ३३५ ॥</p>
<p>[३३६]</p>
<p>अत एवान्यत्राप्य् अभिप्रेयाय—</p>
<blockquote>
<p><strong>यथा त्वाम् अरविन्दाक्ष यादृशं वा यद्-आत्मकम् ।</strong><br>
<strong>ध्यायेन् मुमुक्षुर् एतन् मे ध्यानं त्वं वक्तुम् अर्हसि ॥</strong> [भा।पु। ११.१४.३१]</p>
</blockquote>
<p>टीका च—<strong>मुमुक्षुस्त्वांयथाध्यायेत्, तन् मे वक्तुम् अर्हसि</strong> जिज्ञासोः कथनाय <strong>मे</strong> पुनर् <strong>एतत्</strong> त्वद्-दास्यम् एव पुरुषार्थः, न तु ध्यानेन कृत्यम् अस्तीति । तद् उक्तम्, त्वयोपभुक्त-स्रग्-गन्ध- [भा।पु। ११.६.४६] इत्य्-आदि॥ इत्य् एषा ॥</p>
<p>॥ ११.१४ ॥ श्रीमान् उद्धवः ॥ ३३६ ॥</p>
<p>[३३७]</p>
<p>तस्य सर्वावतारावतारिष्व् अप्रकटितं परम-शुभ-स्वभावत्वं च स्मृत्वाह—</p>
<blockquote>
<p><strong>अहो बकी यं स्तन-काल-कूटं</strong><br>
<strong>जिघांसयापाययद् अप्य् असाध्वी ।</strong><br>
<strong>लेभे गतिं धात्र्य्-उचितां ततोऽन्यं</strong><br>
<strong>कं वा दयालुं शरणं व्रजेम ॥</strong> [भा।पु। ३.२.२३]</p>
</blockquote>
<p><strong>धात्र्या</strong> या <strong>उचिता गतिः,</strong> ताम् एव ॥ अनेन तत्रापि गोकुल-लीलात्मकस्य श्री-कृष्णस्य भजन-माहात्म्यातिशयो दर्शितः, तथा पूतना लोक-बालघ्नी [भा।पु। १०.६.३५] इत्य्-आदौ च ज्ञेयम् । तथा श्री-कृष्ण-सन्दर्भे [५१] च, येन येनावतारेण [भा।पु। १०.७.१] इत्य्-आदिकं विवृतम् अस्ति ।</p>
<p>॥ ३.२ ॥ स एव ॥ ३३७ ॥</p>
<p>[३३८]</p>
<p>अथ गोकुलेऽपि श्रीमद्-व्रज-वधू-सहित-रासादि-लीलात्मकस्य परम-वैशिष्ट्यम् आह—</p>
<blockquote>
<p><strong>विक्रीडितं व्रज-वधूभिर् इदं च विष्णोः</strong><br>
<strong>श्रद्धान्वितो यः शृणुयाद् अथ वर्णयेद् वा ।</strong><br>
<strong>भक्तिं परां भगवति परिलभ्य कामं</strong><br>
<strong>हृद्-रोगम् आश्व् अपहिनोत्य् अचिरेण धीरः ॥</strong> [भा।पु। १०.३३.३९]</p>
</blockquote>
<p><strong>च</strong>-काराद् अन्यच् च । <strong>अथ</strong> इति वाथ । <strong>शृणुयाद्</strong> वा <strong>वर्णयेद्</strong> वा । उपलक्षणं चैतद् ध्यानादेः । <strong>परां</strong> यतः <strong>परा नान्या</strong> कुत्रचिद् विद्यते, तादृशीम् । <strong>हृद्-रोगं</strong> कामादिकम् अपि शीघ्रम् एव त्यजति । अत्र सामान्यतोऽपि परमात्व-सिद्धे तत्रापि परम-प्रेष्ठ-श्री-राधा-संवलित-लीला-मय-तद्-भजनं<sup id="fnref:311"><a href="#fn:311" class="footnote-ref" role="doc-noteref">311</a></sup> तु परमतमम् एवेति स्वतः सिध्यति । किन्तु रहस्य-लीला तु पौरुष-विकारवद्-इन्द्रियैः, पितृ-पुत्र-दास-भावैश् च नोपास्या, स्वीय-भाव-विरोधात् । रहस्यत्वं च तस्याः क्वचिद् अल्पांशेन, क्वचित् तु सर्वांशेनेति ज्ञेयम् ॥</p>
<p>॥ १०.३३ ॥ श्री-शुकः ॥ ३३८ ॥</p>
<p>[३३९]</p>
<p>तत्र ते भक्ति-मार्गाः दर्शिताः । अत्र च श्री-गुरोः श्री-भगवतो वा प्रसाद-लब्धं साधन-साध्य-गतं स्वीय-सर्वस्व-भूतं यत् किम् अपि रहस्यं, तत् तु न कस्मैचित् प्रकाशनीयम्, यथाह—</p>
<blockquote>
<p><strong>नैतत् परस्मा आख्येयं पृष्टयापि कथञ्चन ।</strong><br>
<strong>सर्वं सम्पद्यते देवि देव-गुह्यं सुसंवृतम् ॥</strong> [भा।पु। ८.१७.२०]</p>
</blockquote>
<p><strong>सम्पद्यते</strong> फलदं भवति ॥</p>
<p>॥ ८.१७ ॥ श्री-विष्णुर् अदितिम् ॥ ३३९ ॥</p>
<p>[३४०]</p>
<p>तद् एवं साधनात्मिका भक्तिर् दर्शिता । तत्र सिद्धि-क्रमश् च श्री-सूतोपदेशारम्भे शुश्रूषोः श्रद्दधानस्य [भा।पु। १.२.१६] इत्य्-आदिना दर्शितः । यथा च श्री-नारद-वाक्ये अहं पुरातीत-भवेऽभवम् [भा।पु। १.५.२३] इत्य्-आदौ । यथा च श्री-कपिल-देव-वाक्ये सतां प्रसङ्गान् मम वीर्य-संविदः [भा।पु। ३.२५.२२] इत्य्-आदौ । अत्र कैवल्य-कामायां भक्त्या पुमान् जात-विरागः [भा।पु। ३.२५.२३] इत्य्-आदिना । शुद्धायां, नैकात्मतां मे स्पृहयन्ति केचित् [भा।पु। ३.२५.३१] इत्य्-आदिना क्रमो ज्ञेयः । तथा शुद्धायाम् एव श्री-प्रह्लाद-कृत-दैत्य-बालानुशासने गुरु-शुश्रूषया [भा।पु। ७.७.२५] इत्य्-आदिना । तम् एवं क्रमम् एव सङ्क्षिप्य स-दृष्टान्तम् आह—</p>
<blockquote>
<p><strong>भक्तिः परेशानुभवो विरक्तिर्</strong><br>
<strong>अन्यत्र चैष त्रिक एक-कालः ।</strong><br>
<strong>प्रपद्यमानस्य यथाश्नतः स्युस्</strong><br>
<strong>तुष्टिः पुष्टिः क्षुद्-अपायोऽनुघासम् ॥</strong><br>
<strong>इत्य् अच्युताङ्घ्रिं भजतोऽनुवृत्त्या</strong><br>
<strong>भक्तिर् विरक्तिर् भगवत्-प्रबोधः ।</strong><br>
<strong>भवन्ति वै भागवतस्य राजंस्</strong><br>
<strong>ततः परां शान्तिम् उपैति साक्षात् ॥</strong> [भा।पु। ११.२.४२-४३]</p>
</blockquote>
<p>टीका च—<strong>प्रपद्यमानस्य</strong> हरिं भजतः पुंसो <strong>भक्तिः</strong> प्रेम-लक्षणा, <strong>परेशानुभवः</strong> प्रेमास्पद-भगवद्-रूप-स्फूर्तिस् तया निर्वृतस्य ततोऽन्यत्र गृहादिषु <strong>विरक्तिर्</strong> इत्य् एष<strong>त्रिक एक-कालो</strong> भजन-सम-काल एव स्यात् । <strong>यथा अश्नतो</strong> भुञ्जानस्य <strong>तुष्टिः</strong> सुखं, <strong>पुष्टिर्</strong> उदर-भरणं, <strong>क्षुन्</strong>-निवृत्तिश् च प्रतिग्रासं स्युः । उपलक्षणम् एतत् । प्रतिसिक्थम् अपि यथा स्युस् तद्वत् । एवम् एवैकस्मिन् भजने किञ्चित् प्रेमादि-त्रिके जायमान <strong>अनुवृत्त्या भजतः</strong> परम-प्रेमादि जायते, बहु-ग्रास-भोजिन इव परम-तुष्ट्य्-आदि । ततश् च भगवत्-प्रसादेन कृतार्थो भवतीत्य् आह—<strong>इत्य् अच्युताङ्घ्रिम्</strong> इति ॥ इत्य् एषा ।</p>
<p><strong>शान्तिं</strong> कृतार्थत्वम्, साक्षाद् अन्तर् बहिश् च प्रकटित-परम-पुरुषार्थत्वाद् अव्यवधानेनैवेत्य् अर्थः । पूर्व-पद्य-भक्त्य्-आदीनां तुष्ट्य्-आदयः क्रमेणैव दृष्टान्ता ज्ञेयाः । उत्तरत्राप्य् एतत्-क्रमेण भक्ति-तुष्ट्योः सुखैक-रूपत्वात्। पुष्ट्य्-अनुभवयोर् आत्म-भरणैक-रूपत्वात्, क्षुद्-अपाय-विरक्त्योः शान्त्य्-एक-रूपत्वात् । यद्यपि भुक्तवतोऽन्नेऽपि वैतृष्ण्यं जायते, भगवद्-अनुभविनस् तु विषयान्तर एवेति वैधर्म्यम्, तथापि वस्त्व्-अन्तर-वैतृष्ण्यांश एव दृष्टान्तो गम्य<sup id="fnref:312"><a href="#fn:312" class="footnote-ref" role="doc-noteref">312</a></sup> इति ॥</p>
<p>॥ ११.२ ॥ श्री-कविर् निमिम् ॥ ३४० ॥</p>
<p>तद् एतद् व्याख्यातम् अभिधेयम् । अत्रान्योऽपि विशेषः शास्त्र-महाजन-दृष्ट्यानुसन्धेयः ।</p>
<p><strong>गुरुः शास्त्रं श्रद्धा रुचिर् अनुगतिः सिद्धिर् इति मे</strong></p>
<p><strong>यद् एतत् तत् सर्वं चरण-कमलं राजति ययोः ।</strong></p>
<p>**कृपा-<strong>पूर-स्यन्द</strong>-**<strong>स्नपित-नयनाम्भोज-युगलौ</strong><sup id="fnref:313"><a href="#fn:313" class="footnote-ref" role="doc-noteref">313</a></sup><sup id="fnref:314"><a href="#fn:314" class="footnote-ref" role="doc-noteref">314</a></sup></p>
<p><strong>सदा राधा-कृष्णाव् अशरण-गती</strong>**<sup id="fnref:315"><a href="#fn:315" class="footnote-ref" role="doc-noteref">315</a></sup> तौ मम गतिः** ॥</p>
<p>इति श्री-कलि-युग-पावन-स्व-भजन-विभाजन-प्रयोजनावतार-श्री-श्री-भगवत्-कृष्ण-चैतन्य-देव-चरणानुचर-विश्व-वैष्णव-राज-सभाजन-श्री-रूप-सनातनानुशासन-भारती-गर्भे श्री-भागवत-सन्दर्भे श्री-भक्ति-सन्दर्भो नाम पञ्चमः सन्दर्भः ॥</p>
<p>समाप्तश् चायं श्री-भक्ति-सन्दर्भः ॥</p>
<p>—ओ)०(ओ—</p>
<div class="footnotes" role="doc-endnotes">
<hr>
<ol>
<li id="fn:1">
<p>श्री-श्री-राधा-गोविन्द-देवो जयति (क), श्री-वृन्दावन-चन्द्राय नमः (च), श्री-श्री-कृष्ण-चैतन्यो जयति (ञ) [नोत् अल्ल् एदितिओन्स् हवे अन्य्थिन्ग् हेरे।]&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तत्र पूर्व-सन्दर्भ-चतुष्टयेन (ज, य)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तथा चोक्तम् (ज, य)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>उद्दिशति (ग, च)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>जन्मान्तर-कृत- (ख), जन्मान्तरावृत- (ग, च)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तत्-तल्-लीला- (च, छ, झ, ञ)&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>बीजायमानम् अपि कालादि-वैगुण्येन तद् इव दोषेण (छ); बीजायमानम् अपि कामादि-वैगुण्येन तद्-इतर-दोषेणैव (य); बीजायमानम् अपि कालादि-वैगुण्येन बीजम् इव दोषेण (छ); बीजायमानम् अपि कामादि-वैगुण्येन बीजम् अपि दोषेण (प्)&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>हरष इति छान्दसः।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>द्वयम् (छ, ज, झ, ञ)&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>प् दोएस् नोत् इन्च्लुदे थिस् पोर्तिओन् ओफ़् श्रीधरऽस् टीका।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>देहाद्य्-अभिनिवेशात्&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>यत (य)&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>निश्चल-स्वरूपः (छ, ज, झ, ञ)&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>भगवद्- (छ, ज, झ, ञ, य)&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>उपजायते (ख)&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>द्वाविंशत्या इत्य् अधिक-पाठः (छ, ज, झ, ञ, य)&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>विष्वक्सेन- (ख, च)&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>वासुदेवालम्बनाभावेन (छ, ज, झ, ञ, य)&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>नोत् इन् छ, ज, झ, ञ, य। प् सेएम्स् तो हवे रेजेच्तेद् थिस् रेअदिन्ग् इन् अ लतेर् एदितिओन्।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>केवल-शब्देन (छ, ज, झ, ञ, य)&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>भक्तिः (छ, ज, झ, ञ, य)&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>साक्षात् (ज, य)&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>तत् पूर्वोक्त-तत्त्वम्&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>ज्ञानं च वैराग्यं च, ताभ्यां युक्तया (नोत् इन् प्)&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>अद्देद् ब्य् पुरिदस्।&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>तत्-प्रवर्तिताया भक्तेश् चानुगता (छ, ज, ञ, य); भक्तेश् चानुगतास् तत्-प्रवर्तिताश्  च (झ)&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>कर्म-धर्माद्य्-आग्रह- (ग)&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>तत्रोपायं (छ, ञ), तत्रोपायान् (ज, य)&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>वा (छ, ज, झ, ञ, य)&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>हृदय-ग्रन्थि-रूपोऽहङ्कारः (छ, ज, झ, ञ, य)। प् सेएम्स् तो हवे छन्गेद् हिस् मिन्द् ओन् थिस् रेअदिन्ग्। इ अम् गेत्तिन्ग् थे इम्प्रेस्सिओन्, होwएवेर्, थत् थे (छ, ज, झ, ञ, य) ग्रोउप् ओफ़् तेxत्स् अरे थे ब् रेचेन्सिओन् अन्द् थे सेचोन्द् छोइचे।&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p><em>न</em> इस् द्रोप्पेद् इन् क, ख, ग, च।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>फल-काले (ख)&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>थिस् पोर्तिओन् ओन्ल्य् इन् ख, ग, च।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>द्वाविंशत्या ओन्ल्य् इन् ब् ग्रोउप्।&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>&ldquo;स तं&rdquo; इति पाठान्तरं कानाइलाल-अधिकारिणा धृतम्।&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>अनन्तरं (य)&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>नोत् इन् थे ब् ग्रोउप्।&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>नोत् इन् ब् ग्रोउप्।&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>नोत् फ़ोउन्द्।&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>नारायण-परा वेदा देवा नारायणाङ्गजाः
नारायण-परा लोका नारायण-परा मखाः
नारायण-परो योगो नारायण-परं तपः
नारायण-परं ज्ञानं नारायण-परा गतिः&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>ज्ञानं (प् छन्गेद् हेरे)।&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>थिस् पोर्तिओन् नोत् इन् थे ब् ग्रोउप्।&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>परमात्मानम् (ज, य)&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>श्री-कापिल-योगेऽपि (ख, ग, च)&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>भक्ति-योगेन श्रवणादिना मय्य् अर्पितं सत् मनः स्थिरं भवतीति यद् एतावान् एव । इति छ-य पाठः। प्रोबब्ल्य् थे रेअदिन्ग् फ़ोर् अल्ल् थे ब् ग्रोउप्।&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>नस्तीति (य्)&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>&ldquo;यत् पादेत्य्-आदिकम् आरभ्य&rdquo; इत्य् अत्र &ldquo;यस्य पाद-पङ्कजयोः पलाशानि अङ्गुलयस् तेषां विलासः कान्तिस् तस्य भक्त्या स्मृत्या कर्माशयम् अहङ्कार-रूपं हृदय-ग्रन्थिं कर्मभिर् एव ग्रथितम् । रिक्ता निर्विषया मतिर् येषाम् । निरुद्धः प्रत्याहृतः स्रोतो-गण इन्द्रिय-वर्गो यैः । अरणं शरणम् ॥&rdquo; इत्य् अतिरिक्त-पाठः झ-ग्रन्थे उपलभ्यते ॥&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>योगादिना नोत् इन् य।&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>य रेअद्स् ओन्ल्य् थेसे पोर्तिओन्स् ओफ़् थे चोम्मेन्तर्य्- शौक्रं शुक्र-सम्बन्धि जन्म विशुद्ध-माता-पितृभ्याम् उत्पत्तिः । सावित्रम् उपनयनेन । याज्ञिकं दीक्षया । इन्द्रिय-राधसा तत्-पाटवेन । अत्र साङ्ख्येन देहादि-व्यतिरिक्तात्म-ज्ञान-मात्रेण इति टीका ।&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>आश्रयम् (ब् ग्रोउप्)&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>यथा वासुदेवे रतिर् अपि संलभ्यत इत्य् अर्थः इति अतिरिक्त-पाठः (ज, य)&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>प्रथमे [स्कन्धे]। तृतीये इस् थे ब् रेअदिन्ग्।&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>भगवत्-तत्त्व-ज्ञान-मात्रं (ज, य); भगवत्-ज्ञान-मात्रं (च); भगवद्-ध्यान-मात्रं (ख)&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>यथा हि यूयं नृप-देव दुस्त्यजाद्
आपद्-गणाद् उत्तरतात्मनः प्रभोः ।
यत्-पाद-पङ्केरुह-सेवया भवान्
अहारषीन् निर्जित-दिग्-गजः क्रतून् ॥&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>ते च (ब् ग्रोउप्)&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>य इन्सेर्त्स् <em>तस्य</em>, प् <em>तथा</em>। <em>छ, झ</em>
हवे नोथिन्ग् हेरे।&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>वेदाः&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>थिस् इस् थे बौ रेअदिन्ग्। थे <em>भक्ति-सन्दर्भ</em> एदितिओन्स् अल्ल् हवे <em>ब्रह्मचर्येण</em>।&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>द्रविडोपदेशेऽपि (ब् ग्रोउप्)&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>वात-वासना ये मुनयो ओर् ऋषयः ।&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>तत्-साम्यात् (ग, च, य)&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>तस्मिन् (छ, ज, ञ, य)&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>भक्ति-योगम् (ज, य)&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>मद्-अर्पणैः (र)&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>काल-त्रयेऽपि (ज, य)&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>प्राधान्येनापि (य), प्राधान्येनैव (ग, च)&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>[अफ़्तेर् <em>यद् वा</em>] येयं वेद-संज्ञिता वाणी काल-क्रमेण क्रमान् नष्टा भवति, प्रलये तु सम्यग् एव नष्टा भवतीत्य् अर्थः । सा सृष्ट्य्-आदौ मय्यैव ब्रह्मणे प्रोक्ता स्यात्, न त्व् अनेन च ब्रह्मणा स्वयम् अनुसन्धीयत इत्य् अर्थः । यय्सां च वाण्यां मद्-आत्मको निर्गुणत्वात् मत्-स्वरूप-भूतो भक्ति-लक्षणो धर्मः प्रोक्तः सर्व-समन्वयेन प्रतिपादित इत्य् अर्थः ॥ इति (ख, ग, घ, च) कर-लिपिषु प्राप्तं पाठान्तरम् ॥
निर्गुणत्वान् मत्-स्वरूप-भूतो भक्ति-लक्षणो धर्मः प्रोक्तः, सर्व-समन्वयेन प्रतिपादित इत्य् अर्थः ॥ (य)&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>-<em>लक्षणान्</em> नोत् इन् ब् ग्रोउप्।&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>मुक्ति (ग, च, छ, झ, य), भक्ति- (प्)&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>प्रवृत्तिः कामना (ख, ग, च)&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>अत्र &ldquo;गो-शृङ्गोपरि-सर्षप-स्थिति-कालं व्याप्य&quot;इत्य्-अधिक-पाठः ज, य ग्रन्थयोर् उपलभ्यते।&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>अत्रानुगीयते (छ, ज, झ)&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>विश्वात्मा&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>उपक्रम्य (च, छ, ज, ञ)&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>मरण-भय- (झ)&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>दर्शनानन्दान्तर्भूतैव (ज, य)&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>ज्ञानम् (य)&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>पिबन्ति [२.२.३७] इत्य्-आद्य्-उपक्रम-वाक्य-संवादेनापि&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>सम्प्रति इस् इन् अल्ल् बुत् छ, ज, झ, ञ। क्ल प्रेफ़ेर्स् तं प्रति।&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>भक्तिं विना&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>दर्शने विभोः (पद्म-पुराण)&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>पुनर् (भागवतस्य पाठान्तरम्)&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>नोत् इन् प्। थिस् इस् फ़्रोम् य।&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>नोत् इन् प्। थिस् इस् फ़्रोम् य।&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>जनस्यापि (ख, च, य)&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>थेसे वेर्सेस् फ़ोउन्द् ओन्ल्य् इन् ख, ग, घ, च म्स्स्। इ चन्ऽत् फ़िगुरे ओउत् थे मेतेर्, पेर्हप्स् चोर्रुप्त्।&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>विप्रः स्तब्धस् तेन (प्)। थे ओथेर् रेअदिन्ग् इस् फ़्रोम् य बुत् प् स्होwस् लतेर् प्रेफ़ेरेन्चे फ़ोर् इत् इन् लिनेर् नोते।&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>… रुद्र-जापक-शतम् एकम् एकेन अथर्व-शिरः-शिखाध्यापकेन तत्-समम् । अथर्वशिरः-शिखाध्यापक-शतम् एकम् एकेन तापनीयोपनिषद्-अध्यापकेन तत्-समम् । तापनीयोपनिषद्-अध्यापक-शतम् एकम् एकेन मन्त्र-राजाध्यापकेन तत्-समम् ॥ इति मूल-तापनीयोपनिषदः पाठः।&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>नोत् इन् अल्ल् एदितिओन्स्। क, ख, ग, च, ज अन्द् य।&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>एवं-भूते (छ, य)&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>भगवल्-&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>तद्-धेतुत्वेन (ख, ग, च, ज)&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>&ldquo;सर्वतोऽत्यन्तम् एव… तस्येत्य् अर्थः&rdquo; इति पाठः ग-घ-च-करलिपिषु प्राप्तः।&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>भूत-द्वेषात् (ख), तद्-द्वेषात् (च)&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>अधिष्ठातृत्व (य)&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>हितम् आशंसतः (ख, ग, च); हितम् आशंसमानात् श्रवणादि-कर्मानपेक्षमाणात् (ज); हितम् आशंसनेन श्रवणादि-कर्मानपेक्षमाणात् (य)&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>अहिंसोपशमः (भागवत-पाठान्तरम्)&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>सिद्ध एव सः । तत्र… इति य।&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>सम्पाद्यत इति भेदः इति य।&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>विश्लेषार्थम् (ख, ग, च, ज, य)&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>भद्रश्रवः श्री-हयशीर्षम् (छ, ज, झ, ञ, य)&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>ऋषयोऽपि इति भागवतस्य पाठान्तरम्।&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>अह्निव्यापृतेत्य्-आदि (प्) थे अबोवे रेअदिन्ग् फ़्रोम् य इस् चोन्फ़िर्मेद् इन् क्स्।&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>स्मृत्य्-आदिषु (ख, ग, च)&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>&ldquo;अमृतं परमं… विशदितम् अश्नुते&rdquo; इत्य् अनुच्छेदांशः ख-ग-घ-च-करलिपिषु प्राप्तः ।&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>विख्यातस्य (य)&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>नोत् इन् य।&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>विरोधात्&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>प् इन्सेर्त्स् हेरे (१) &ldquo;श्री-स्वामि-टीका-धृत-श्री-सर्वज्ञ-मुनि-वाक्ये (१०.८७.२१)&rdquo; अन्द् (२) &ldquo;श्री-शङ्कराचार्य-कृत-श्री-नृसिंह-तापनी—यं सर्वे देवा आमनन्ति…&rdquo; थिस् लत्तेर् क़ुओते अप्पेअर्स् एर्रोनेओउस्। न्तु हस् &ldquo;यं सर्वे देवा नमन्ति…&rdquo; एत्च्। कठ उपनिषद् १.२.१५, ओन् थे ओथेर् हन्द्, रेअद्स् सर्वे वेदा यत् पदम् आमनन्ति।&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>इत्य् अस्मात् परं—&ldquo;यस्य शौचान् नाभ्य्-अधोऽङ्ग-प्रक्षालन-जलात् निःसृतेन सरित्-प्रवरोदकेन तीर्थेन सर्व-पावनेन शिरस्य् अधिष्ठापितेन महा-देवः शिवस् तादृशोऽभूद् इत्य् अर्थः ।&rdquo; इत्य् अधिक-पाठः क-ख-करलिप्योः प्राप्तः ॥ (प्)&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:111">
<p>स्वभावतो योग्या (ख, ग, च)&#160;<a href="#fnref:111" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:112">
<p>उपक्रमोपसंहाराव् अभ्यासोऽपूर्वता फलम् ।
अर्थवादोपत्ती च लिङ्गं तात्पर्य-निर्णये ॥ इत्य् एष श्लोकः क-ख-करलिप्योर् उपलभ्यते ॥&#160;<a href="#fnref:112" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:113">
<p>पूर्व- ख, च।&#160;<a href="#fnref:113" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:114">
<p>पारङ्गतोऽपि वेदानां (नोत् <em>ख, ग, च</em>)&#160;<a href="#fnref:114" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:115">
<p>इत्य् अस्मात् परं—अङ्ग हे देवाः, यद् यस्मिल् लोके श्रीर् एवम् अमत अमंस्त मेने । किं कुर्वती ? विद्रुम-मयानि तटानि यासाम् । अमला अमृत-तुल्या आपो यासां तासु वपीषु निज-वने लक्ष्मीवने परिचारिकाभिर् अन्विता तुलसीभिः श्री-विष्णुं पूजयन्ती । तदोदके प्रतिबिम्बितं शोभनालक-युक्तम् उत्कृष्ट-नासिका-युक्तं च स्व-वक्त्रं वीक्ष्य भगवता उच्छेषितं चुम्बितम् इत्य् अमन्यत । अनेन लक्ष्म्या अपि सौभाग्य-सुखं भगवद्-अनुग्रहेणैवेति द्योतितम् ॥ [श्रीधर-स्वामिनष् ;तीका, ख-कर-लिप्यां प्राप्ता ॥]&#160;<a href="#fnref:115" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:116">
<p>तत्-सिद्धिर् इति प्रसिद्धिः (ग, च, य, र्र्)&#160;<a href="#fnref:116" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:117">
<p>गरुड-पुराणे १.२.२.२२।&#160;<a href="#fnref:117" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:118">
<p>थे रेअदिन्ग् थेरे हस् इन् थे लस्त् क़ुअर्तेर् <em>एतस्यैव विधिङ्कराः।</em>&#160;<a href="#fnref:118" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:119">
<p>एवं तेषु… र्र्&#160;<a href="#fnref:119" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:120">
<p>भगवान् इन् मन्य् एदितिओन्स्।&#160;<a href="#fnref:120" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:121">
<p>भक्तेर् अन्यत् तु (ब् ग्रोउप्)&#160;<a href="#fnref:121" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:122">
<p>बृहन्-नारदीये च—&#160;<a href="#fnref:122" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:123">
<p>सेए सेच्तिओन् १११ अबोवे।&#160;<a href="#fnref:123" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:124">
<p>&ldquo;यद् वा…सम इत्य् अर्थः&rdquo; इत्य् अधिक-पाठः ख-ग-घ-च-करलिपिषु प्राप्तः ॥&#160;<a href="#fnref:124" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:125">
<p>एव गम्यते (ग, च, य)&#160;<a href="#fnref:125" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:126">
<p>वेदनादिना (य)&#160;<a href="#fnref:126" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:127">
<p>श्री-भगवान्, ओफ़्तेन् इन्चोर्रेच्त् श्री-शुकः।&#160;<a href="#fnref:127" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:128">
<p>वाग्-आदिनापि (?)&#160;<a href="#fnref:128" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:129">
<p>&ldquo;अत्र… इत्य् उक्तम्&rdquo; इति अनुच्छेदांशः ख-ग-करलिप्योः प्राप्तः ।&#160;<a href="#fnref:129" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:130">
<p>तत्राप्रवृत्तेर् (य, र)&#160;<a href="#fnref:130" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:131">
<p>तद् एवं (य)&#160;<a href="#fnref:131" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:132">
<p>इन् थे प्लचे ओफ़् थे फ़ोल्लोwइन्ग् परग्रफ् (छ, ल) ओन्ल्य् हवे थिस् श्रीधर टीका हेरे। हे थेन् गोएस् ओन् दिरेच्त्ल्य् तो <em>तद् उपपादयति…</em> wइथोउत् अन्य् ओफ़् थे ओथेर् तेxत्।&#160;<a href="#fnref:132" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:133">
<p>झ, ञ, य&#160;<a href="#fnref:133" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:134">
<p>सावित्रादि-जन्मनि तु (य)&#160;<a href="#fnref:134" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:135">
<p>नोत् इन् प्, बुत् फ़ोउन्द् इन् (र), एत्च्।&#160;<a href="#fnref:135" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:136">
<p>&ldquo;श्वादत्वम् अत्र… व्यक्तम् एवायायातम्&rdquo; इत्य् अत्र छ-झ-ञ-ग्रन्थेषु पाठान्तरं—टीका च—यन्-नाम-धेयस्य श्रवणम् अनुकीर्तनं च तस्मात्, क्वचिद् कदाचिद् अपि । श्वानम् अत्तीति स्वादः श्वपचः, सोऽपि सवनाय कल्पते योग्यो भवति इति ॥&#160;<a href="#fnref:136" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:137">
<p>इत्य् अस्मात् परं—उद्धवं प्रति श्री-भगवता चोक्तं—भक्तिः पुनाति मन्-निष्ठा श्वपाकान् अपि सम्भवात् [भा।पु। ११.१४.२०] इति । अत्र जाति-दोष-हरत्वेन प्रारब्ध-हारित्वं स्पष्टम् ॥ इति छ-झ-ञ-ग्रन्थानां अधिक-पाठः ॥&#160;<a href="#fnref:137" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:138">
<p>तन्- (क, ख, च, ज, य)&#160;<a href="#fnref:138" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:139">
<p>इत् अप्पेअर्स् थत् सोमे रेअदिन्ग्स् हवे ओन्ल्य् भक्ति-रूपयोः, ओथेर्स् ओन्ल्य् ज्ञान-क्रिययोः। क, ख, ग, ङ, च हवे बोथ्।&#160;<a href="#fnref:139" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:140">
<p>आयातम् (ज, य)&#160;<a href="#fnref:140" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:141">
<p>तस्या भक्तेर् (ज, य)&#160;<a href="#fnref:141" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:142">
<p>तादृशत्वं इति ज, य।&#160;<a href="#fnref:142" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:143">
<p>शक्तित्व-बोधकं (क, ख, ग, घ, ङ, च)&#160;<a href="#fnref:143" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:144">
<p>तद्-अभावे (य)&#160;<a href="#fnref:144" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:145">
<p>अकाल-विप्लुत- (?)&#160;<a href="#fnref:145" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:146">
<p>इत्य् उक्त-रीत्या (ख); इत्य् उक्त्या भक्त्यापि (ग, च, र)&#160;<a href="#fnref:146" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:147">
<p>तथायद्य् अतिचिरम् (य); &ldquo;तथापि यद्यपि…। पदेन गम्यते&rdquo; इति पाठः ख-ग-च-करलिपिषु प्राप्तः ।&#160;<a href="#fnref:147" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:148">
<p>भक्ति- (ग, च, य)&#160;<a href="#fnref:148" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:149">
<p>विधानात् (ख, च)&#160;<a href="#fnref:149" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:150">
<p>तथापि तादृशस्य राज्ञः [क, ख, च, क्रम-सन्दर्भ]&#160;<a href="#fnref:150" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:151">
<p>भक्ति- क, ख, घ, छ, ज, झ, ञ&#160;<a href="#fnref:151" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:152">
<p>उक्त-प्रकरणं (य), मध्य-प्रकरणम् (झ)&#160;<a href="#fnref:152" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:153">
<p>धर्माय&#160;<a href="#fnref:153" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:154">
<p>स्वल्पाभ्यासेनैव (ञ)&#160;<a href="#fnref:154" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:155">
<p>गोविन्द-नाम-&#160;<a href="#fnref:155" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:156">
<p>सम्पृक्तो&#160;<a href="#fnref:156" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:157">
<p>अभयं सर्व-भूताय (क, ख, च)&#160;<a href="#fnref:157" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:158">
<p>संसारात्&#160;<a href="#fnref:158" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:159">
<p>अत्र क्रम-सन्दर्भे (३.३१.११) “तथा चेति नैरुक्त-मते च त्रिविधा जीवा [जना] लभ्यन्ते—एके पूर्व-पूर्व-जन्म-मात्रं स्मरन्ति । एके साङ्ख्य-योगादिकम् अभ्यस्यन्ति । एके तु परम-पुरुषम् इति यथोक्तं तत्रैव तैः” इत्य् अधिक-पाठः प्राप्यते झ-ग्रन्थेऽपि।&#160;<a href="#fnref:159" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:160">
<p>अत्र &ldquo;चतुःश्लोकी-व्याख्यायाम्&rdquo; इत्य् अधिक-पाठः य-पुस्तके।&#160;<a href="#fnref:160" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:161">
<p>इन् प्, नोत् इन् य ओर् र।&#160;<a href="#fnref:161" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:162">
&#160;<a href="#fnref:162" class="footnote-backref" role="doc-backlink">&#x21a9;&#xfe0e;</a></li>
<li id="fn:163">
<p>अशुक्ल- (छ, ज, झ)&#160;<a href="#fnref:163" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:164">
<p>तद्-विषय-प्रयुक्तानि गिरिधरेत्य्-आदीनि (ज, य); गोवर्धन-धारणादीनि (छ, झ, ञ)&#160;<a href="#fnref:164" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:165">
<p>इत्य् अस्मात् परं—&ldquo;तान्य् अपि । किम् उत साक्षात् तन्-नामानि कृष्ण-गोविन्देत्य्-आदीनीत्य् अर्थः&rdquo; इति ज-य-र-ग्रन्थेषु अधिक-पाठः ॥&#160;<a href="#fnref:165" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:166">
<p>-आरम्भ-कौटिल्यम् (च, झ)&#160;<a href="#fnref:166" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:167">
<p>सम्भवतीति (य)&#160;<a href="#fnref:167" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:168">
<p>तद्-अदर्शनेऽपि (ज, य)&#160;<a href="#fnref:168" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:169">
<p>पार्थिवार्भकस् (क, य)&#160;<a href="#fnref:169" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:170">
<p>यद् (य)&#160;<a href="#fnref:170" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:171">
<p>किं च (ङ, च, य)&#160;<a href="#fnref:171" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:172">
<p>यः (छ, ज, झ, ञ, य)&#160;<a href="#fnref:172" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:173">
<p>गम्यते (य)&#160;<a href="#fnref:173" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:174">
<p>द्रष्टव्यः (ज, य)&#160;<a href="#fnref:174" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:175">
<p>प्रयुक्तत्वाच् च (ग, च)&#160;<a href="#fnref:175" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:176">
<p>संग्रहार्थम् एव (छ, झ, ञ)&#160;<a href="#fnref:176" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:177">
<p>जीविका-प्रतिष्ठार्चाद्य्-उपार्जनम् (ख)&#160;<a href="#fnref:177" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:178">
<p>शुद्ध-भक्ति-लक्षणम् (छ, ज, ञ, य)&#160;<a href="#fnref:178" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:179">
<p>अत एव (य)&#160;<a href="#fnref:179" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:180">
<p>अधिकारि इन् एवेर्य्थिन्ग् बुत् ख अन्द् च।&#160;<a href="#fnref:180" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:181">
<p>स्वरूपस्य (ग, च, ज)&#160;<a href="#fnref:181" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:182">
<p>भक्तिः (क्र।सं। ११.२०.२८)&#160;<a href="#fnref:182" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:183">
<p>-उत्तर-फलान् (अल्ल् बुत् क, च, य, र)&#160;<a href="#fnref:183" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:184">
<p>एवेत्य् अधिकारित्वम् (च)&#160;<a href="#fnref:184" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:185">
<p>ओन्ल्य् इन् य।&#160;<a href="#fnref:185" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:186">
<p>यस्माच् च (य)&#160;<a href="#fnref:186" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:187">
<p>अभावोऽपि (ख, च)&#160;<a href="#fnref:187" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:188">
<p>नोदेष्यतीति (र)&#160;<a href="#fnref:188" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:189">
<p>तद्-अनुगति- (ज, य)&#160;<a href="#fnref:189" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:190">
<p>न तेषां सुतरां (य), नतरां (च)&#160;<a href="#fnref:190" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:191">
<p>दोषापातः&#160;<a href="#fnref:191" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:192">
<p>इति ह्य् अपराधेषु गण्यते इति ख-ग-च-करलिपीनां पाठान्तरम् ।&#160;<a href="#fnref:192" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:193">
<p>नोत् इन् ख-ग-च।&#160;<a href="#fnref:193" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:194">
<p>सत्-सङ्गमस्यावश्यक-हेतुत्व-विवक्षया (छ, झ, ण)&#160;<a href="#fnref:194" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:195">
<p>सद्-आकारतयैव (ख, च)&#160;<a href="#fnref:195" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:196">
<p>सम्प्रति (? क, ख, ङ, च) प्रोबब्ल्य् _तं प्रति।  _थिस् इस् नोत् इन् ओथेर् एदितिओन्स् नोत् लिस्तेद् हेरे।&#160;<a href="#fnref:196" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:197">
<p>&ldquo;प्राकृत-देहादित्वे… दृश्यते&rdquo; इत्य् अनुच्छेदांशः क-ख-ग-घ-च-करलिपिषु प्राप्तः ।&#160;<a href="#fnref:197" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:198">
<p>प्रियत्व-धर्मं (ग, च, य)&#160;<a href="#fnref:198" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:199">
<p>भक्त-तारतम्यं (ग, ज)&#160;<a href="#fnref:199" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:200">
<p>साक्षात्कार एव प्रेमाधिक्यम् (य)-&#160;<a href="#fnref:200" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:201">
<p>निगूढ- (क, ख, ग, ङ, च, य)&#160;<a href="#fnref:201" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:202">
<p>उत्तम-मध्यमतादि-विविक्तो (छ, ज, झ, ञ, य)&#160;<a href="#fnref:202" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:203">
<p>भगवद्-आद्य्-अनुभवस् (य)&#160;<a href="#fnref:203" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:204">
<p>सर्वानन्द-कदम्बे (ख, ग, च); सर्वानन्द-कदम्बके (ज, य)&#160;<a href="#fnref:204" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:205">
<p>-समः&#160;<a href="#fnref:205" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:206">
<p>एषोऽतिरिक्तांशः ज-य-ग्रन्थयोर् उपलभ्यते।&#160;<a href="#fnref:206" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:207">
<p>अचलने (र्र्)&#160;<a href="#fnref:207" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:208">
<p>भेदः (ग, च, ज, य)&#160;<a href="#fnref:208" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:209">
<p>हरिदास शास्त्रि हस् <em>मध्यम-मिश्र</em>, बुत् थे क्रम-सन्दर्भ रेअद्स् <em>मध्यमं मिश्र-</em>&#160;<a href="#fnref:209" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:210">
<p>श्रीधर रेअद्स् <em>मां भजेत स सत्तमः। तु</em> इस् नोत् अन् इस्सुए फ़ोर् हिम्।&#160;<a href="#fnref:210" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:211">
<p>समत्वम्, सत्तमत्वम्&#160;<a href="#fnref:211" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:212">
<p><em>ज्ञानि-भक्तार्त-भक्तादीन्</em> इन् य, र ओन्ल्य्, एल्सेwहेरे ओन्ल्य् <em>ज्ञानि-भक्तादीन्</em>।&#160;<a href="#fnref:212" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:213">
<p>ओन्ल्य् ओने तत् इन् (र)&#160;<a href="#fnref:213" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:214">
<p>-परस्पर- (क, ङ, ज), नेइथेर् इन् (र)&#160;<a href="#fnref:214" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:215">
<p>विविच्य&#160;<a href="#fnref:215" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:216">
<p><em>न तावत्</em> इन् प्लचे ओफ़् <em>न वा जडस्य तत्</em> (ग, च, ज, य, र)&#160;<a href="#fnref:216" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:217">
<p>अवैष्णवोपदिष्टेन मन्त्रेण न परा गतिः ॥
अवैष्णवोपदिष्टं चेत् पूर्व-मन्त्र-वरं द्वयम् ।
पुनश् च विधिना सम्यक् वैष्णवाद् ग्राहयेद् गुरोः ॥ [पद्मप् ६.२२६.१-२]&#160;<a href="#fnref:217" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:218">
<p>-अन्तर्मुखीकर्तुम्&#160;<a href="#fnref:218" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:219">
<p>रुच्य्-आदिना (ज, य)&#160;<a href="#fnref:219" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:220">
<p>दिवा रजनी-खण्डिनि (ज, य, र)&#160;<a href="#fnref:220" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:221">
<p>विवेक्तुं न क्षमन्ते, तद्वत् (ज, य, र)&#160;<a href="#fnref:221" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:222">
<p>इन् हिस् नोतेस्, प् wअन्त्स् थिस् पोर्तिओन् ओफ़् अनु। २१६ तो बे इन्च्लुदेद् wइथ् २१५।&#160;<a href="#fnref:222" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:223">
<p>धर्म- प्। छन्गेस् थिस् तो <em>कर्म</em>- सयिन्ग् इत् इस् <em>कर्मणि षष्ठि</em>। (ख, ग, ङ, च)&#160;<a href="#fnref:223" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:224">
<p>य हेरे अद्द्स् भागवतीं भक्तिं जानीहीत्य् अर्थः।&#160;<a href="#fnref:224" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:225">
<p>-ख्यापनाय (क, ङ)&#160;<a href="#fnref:225" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:226">
<p>इत्य् अत्र चास्यास् (य)&#160;<a href="#fnref:226" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:227">
<p>तथाप्य् अभूतानि (य)&#160;<a href="#fnref:227" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:228">
<p>-विशेषणेन  (य); -विशेषान् (ख, च)&#160;<a href="#fnref:228" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:229">
<p>अपूर्वस्यैव (छ, ज, ञ)&#160;<a href="#fnref:229" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:230">
<p>युक्तम् एवाश्रयत्वम् (छ, ज, ञ)&#160;<a href="#fnref:230" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:231">
<p>क्व ? (य)&#160;<a href="#fnref:231" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:232">
<p>इत्य् अस्मात् परं—&ldquo;निज-पुरुषानां नारदादीनां हृदि लिखितवन् निश्चलतया स्थितेन उक्तेन पुरुष-रूपेण आत्म्नि स्व-मनसि विरोचमाने । कीदृशी भक्तिः ? अत्यन्तातिशयेन&rdquo; इत्य् अतिरिक्त-पाठः ख-करलिप्यां प्राप्तः ॥&#160;<a href="#fnref:232" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:233">
<p>यद् यद् हि कुरुते किञ्चित्… इति पाठान्तरः ।&#160;<a href="#fnref:233" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:234">
<p>पुत्रार्थके (ख, ज)&#160;<a href="#fnref:234" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:235">
<p>दर्शिष्यते (छ, झ, ञ)&#160;<a href="#fnref:235" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:236">
<p>श्रवण-मननाङ्गीनां (क, ङ)&#160;<a href="#fnref:236" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:237">
<p>छ, झ, ञ इन्सेर्त् <em>न</em>।&#160;<a href="#fnref:237" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:238">
<p>न तन्- (य)&#160;<a href="#fnref:238" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:239">
<p>इत्य् अस्मात् परम्—&ldquo;श्रुतेन कथा-श्रवणेन सम्भृतया पुष्टया&rdquo; इति अतिरिक्त-पाठः ख-करलिप्याम् उपलभ्यते।&#160;<a href="#fnref:239" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:240">
<p>मत्-प्रतिमादि, तस्य दर्शनादि (ख)&#160;<a href="#fnref:240" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:241">
<p>पूर्वस्माद् एवावकृष्यते (क)&#160;<a href="#fnref:241" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:242">
<p>नित्यावश्यापेक्षात्वात् (क, ज)&#160;<a href="#fnref:242" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:243">
<p>छान्दसात् (नोत् इन् य)&#160;<a href="#fnref:243" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:244">
<p>प्रियम् आत्मानं इति क्वचित् मूल-पाठः (ख, गीता-प्रेस)।&#160;<a href="#fnref:244" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:245">
<p>भामिनि इति भागवतस्य पाठान्तरम् (गीत-प्रेस, क)&#160;<a href="#fnref:245" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:246">
<p>एष श्लोकः ख-करलिपितः प्राप्तः ॥&#160;<a href="#fnref:246" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:247">
<p>-अविकृत- (छ, झ, ञ, य)&#160;<a href="#fnref:247" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:248">
<p>बाध्यमानश् च (ख)&#160;<a href="#fnref:248" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:249">
<p>अतिप्रज्ञया  (य)&#160;<a href="#fnref:249" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:250">
<p>चात्र (मूले)&#160;<a href="#fnref:250" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:251">
<p>तदायत्तश् च जीवति (मूले)&#160;<a href="#fnref:251" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:252">
<p>-वर्षणं चात्राभिहितम् (ख, ङ, ज)&#160;<a href="#fnref:252" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:253">
<p>भगवच्-छास्त्रोपदेष्टॄणां सेवातः ।&#160;<a href="#fnref:253" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:254">
<p>मन्त्रोपदेष्टॄणां सेवातः ।&#160;<a href="#fnref:254" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:255">
<p>तद्वन् निष्ठा (ख, ज, य)&#160;<a href="#fnref:255" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:256">
<p>उक्तं (य)&#160;<a href="#fnref:256" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:257">
<p>पूजनं (झ)&#160;<a href="#fnref:257" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:258">
<p>तस्यैव (क, ङ, च)&#160;<a href="#fnref:258" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:259">
<p>इवोक्तेः (ग, च)&#160;<a href="#fnref:259" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:260">
<p>सर्वापेक्षत्वं (छ, झ, ञ, य)&#160;<a href="#fnref:260" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:261">
<p>दर्शनया (क, च, य)&#160;<a href="#fnref:261" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:262">
<p>सत्-सङ्गाद् इति पाठः गीत-प्रेस-संस्करणे। (झ, य)&#160;<a href="#fnref:262" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:263">
<p>एवं च (ख, ग, च)&#160;<a href="#fnref:263" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:264">
<p>निःसङ्गायैव (छ, ञ)&#160;<a href="#fnref:264" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:265">
<p>इत्य् अस्मात् परम्—&ldquo;देवतान्तर-पूजनवत् साधु-पूजनं न त्याज्यम् इत्य् आशयः । भगवत्-सेवनेन देवतान्तर-पूजनं सिध्यति, न तु साधु-पूजनम् ।&rdquo; इत्य् अतिरिक्त-पाठः क-करलिपितः प्राप्तः। प्&#160;<a href="#fnref:265" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:266">
<p>अयं श्लोकः झ-ग्रन्थे उपलभ्यते, नान्यत्र।&#160;<a href="#fnref:266" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:267">
<p>ज्ञान- (छ, झ, ञ), नोथिन्ग् (य)&#160;<a href="#fnref:267" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:268">
<p>गूढत्वात्&#160;<a href="#fnref:268" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:269">
<p>-फलं (ङ, ज, य)&#160;<a href="#fnref:269" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:270">
<p>क्षुल्ल- (क, ख, ग, घ, ङ)&#160;<a href="#fnref:270" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:271">
<p>&ldquo;कृपया तद् ग्राह्यते&rdquo; इत्य् अत्र &ldquo;तत् प्रथितं&rdquo; इति ज-ग्रन्थस्य पाठान्तरम्।&#160;<a href="#fnref:271" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:272">
<p>स्नान- (छ, य)&#160;<a href="#fnref:272" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:273">
<p>दीनम् (छ, झ)&#160;<a href="#fnref:273" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:274">
<p>एवं सदा कर्म-कलापम् आत्मनः, परेऽधियज्ञे भगवत्य् अधोक्षजे ।
सर्वात्म-भावं विदधन् महीम् इमां, तन्-निष्ठ-विप्राभिहितः शशास ह ॥&#160;<a href="#fnref:274" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:275">
<p>रामचन्द्रं इस् थे रेअदिन्ग् फ़ोउन्द् इन् अल्ल् सोउर्चेस् बुत् <em>क</em> अन्द् <em>ज।</em>&#160;<a href="#fnref:275" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:276">
<blockquote>
<p>य आशु हृदय-ग्रन्थिं<br>
निर्जिहीर्षुः परात्मनः
विधिनोपचरेद् देवं<br>
तन्त्रोक्तेन च केशवम्</p>
</blockquote>
&#160;<a href="#fnref:276" class="footnote-backref" role="doc-backlink">&#x21a9;&#xfe0e;</a></li>
<li id="fn:277">
<p>लक्षितानां (च)&#160;<a href="#fnref:277" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:278">
<p>सैवाधिष्ठात्री (क, ग)&#160;<a href="#fnref:278" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:279">
<p>ऐन्द्र इति चट्टोपाध्याय-संस्करणे । मैन्दो नाम द्विविदस्य भ्राता, भागवते १०.६७.२ द्रष्टव्य इति ।&#160;<a href="#fnref:279" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:280">
<p>योगिनाम् एव (क)&#160;<a href="#fnref:280" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:281">
<p>प्रतिमां (क, च)&#160;<a href="#fnref:281" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:282">
<p>मताः (झ)&#160;<a href="#fnref:282" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:283">
<p>सतां&#160;<a href="#fnref:283" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:284">
<p>वेद-दृष्टम् अधिष्ठ्णान्तरं (ग, च)&#160;<a href="#fnref:284" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:285">
<p>तत्र पाठः—
तस्माद् विप्राः सदा भक्तिः कर्तव्या चक्र-पाणिनः ।
जनेनापि जगन्नाथः पूजितः क्लेशहा भवेत् ॥&#160;<a href="#fnref:285" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:286">
<p>इन् ह।भ।वि। ११.६१५, थेसे वेर्सेस् अरे अत्त्रिबुतेद् तो थे गौतमीय-तन्त्र।&#160;<a href="#fnref:286" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:287">
<p>गां पर्यटन् मेध्य-विविक्त-वृत्तिः
सदाप्लुतोऽधः शयनोऽवधूतः ।
अलक्षितः स्वैर् अवधूत-वेषो
व्रतानि चेरे हरि-तोषणानि ॥&#160;<a href="#fnref:287" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:288">
<p>&ldquo;तत् ते&rdquo; इत्य् अत्र… &ldquo;व्याख्या ज्ञेया&rdquo; इत्य् अनुच्छेदांशः ख-च-करलिप्योर् नास्ति।&#160;<a href="#fnref:288" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:289">
<p>नित्य-सिद्धत्वात् (ख)&#160;<a href="#fnref:289" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:290">
<p>सङ्ख्यातात्म-निक्षेपः (य), स-सङ्घातात्म-निक्षेपः (क)&#160;<a href="#fnref:290" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:291">
<p>धर्मार्थ-काम इति योऽभिहितस् त्रि-वर्ग, ईक्षा त्रयी नय-दमौ विविधा च वार्ता ।
मन्ये तद् एतद् अखिलं निगमस्य सत्यं, स्वात्मार्पणं स्व-सुहृदः परमस्य पुंसः ॥&#160;<a href="#fnref:291" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:292">
<p>स्वाभाविके विषये सङ्गेच्छातिशय-मयः (ख)&#160;<a href="#fnref:292" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:293">
<p>अयुक्तत्वात् (ख)&#160;<a href="#fnref:293" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:294">
<p>थिस् रेअदिन्ग् ओन्ल्य् इन् (ल)। प् गिवेस् -मन्त्राहुतिर् व्रतैः (क, ख)। अल्ल् ओथेर्स् स्तोप् अत् चरु-॥&#160;<a href="#fnref:294" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:295">
<p>प् मर्गिन्।&#160;<a href="#fnref:295" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:296">
<p>कृत्रिमम् एवात्मत्वम् (अल्ल् बुत् ख), कृत्रिमम् एव सत्त्वम् (ख); थे रेअदिन्ग् wअस् एमेन्देद् ब्य् प्, बुत् wइथोउत् गिविन्ग् अ सोउर्चे।&#160;<a href="#fnref:296" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:297">
<p>इदं (य)&#160;<a href="#fnref:297" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:298">
<p>अकृतृमम् (प् मर्गिन्)&#160;<a href="#fnref:298" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:299">
<p>मूल-भूतेनैव (छ, झ, ञ, य); मूल्यीभूतेन (ख)&#160;<a href="#fnref:299" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:300">
<p>अल्त्। मित्रवत्&#160;<a href="#fnref:300" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:301">
<blockquote>
<p>ज्ञात्वाज्ञात्वाथ ये वै मां  यावान् यश् चास्मि यादृशः ।<br>
भजन्त्य् अनन्य-भावेन<br>
ते मे भक्ततमा मताः ॥</p>
</blockquote>
&#160;<a href="#fnref:301" class="footnote-backref" role="doc-backlink">&#x21a9;&#xfe0e;</a></li>
<li id="fn:302">
<p>वामन-पुराणे इत्य् अधिक-पदं ग-च-करलिप्योः प्राप्तम्।&#160;<a href="#fnref:302" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:303">
<p>निन्दाचरणाद् (झ)&#160;<a href="#fnref:303" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:304">
<p>परम-प्रीत्येत्य् अर्थः (झ)&#160;<a href="#fnref:304" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:305">
<p>सहोष्यताम् इति प्रायः पाठह्।&#160;<a href="#fnref:305" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:306">
<p>द्वितीयोद्धृत-श्लोको य-पुस्तके न प्राप्तः।&#160;<a href="#fnref:306" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:307">
<p>मन्येऽसुरान् भागवतांस् त्र्यधीशेसंरम्भ-मार्गाभिनिविष्ट-चित्तान् ।
ये संयुगेऽचक्षत तार्क्ष्य-पुत्रमंसे सुनाभायुधम् आपतन्तम् ॥&#160;<a href="#fnref:307" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:308">
<p>उक्त्वाप्य् एतादृशान् (छ, ज, ञ)&#160;<a href="#fnref:308" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:309">
<p>इ हवे अनुच्छेद ३३३ बेगिन् हेरे।&#160;<a href="#fnref:309" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:310">
<p>तद्-अवतारान्तर-भजनात् (च, य)&#160;<a href="#fnref:310" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:311">
<p>श्रेष्ठ- (च, य)&#160;<a href="#fnref:311" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:312">
<p>गम्यते (छ, झ, ञ)&#160;<a href="#fnref:312" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:313">
<p>-माध्वीकेन (ग, च, य)&#160;<a href="#fnref:313" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:314">
<p>युगलैः (छ, झ, ञ)&#160;<a href="#fnref:314" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:315">
<p>राधा-कृष्णाव् अगति-गतिदौ (क)&#160;<a href="#fnref:315" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_vaiShNavaH/gauDIyaH/tattvam/jIva-gosvAmI/ShaT-sandarbhaH/sarva-prastutiH/5_bhaktiH/">५ भक्तिः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ५ भक्तिः</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2024 Aug 19 16:46:36 UTC. (<a href="http://google.com/search?q=16%3a46%3a36%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
