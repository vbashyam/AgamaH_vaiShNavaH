<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | आगमप्रामाण्यम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.119.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/pAncharAtrAgamaH/articles/AgamaprAmANyam/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/pAncharAtrAgamaH/articles/AgamaprAmANyam/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:title" content="आगमप्रामाण्यम्" />
<meta property="og:description" content="॥ श्रीः ॥
आगमप्रामाण्यम् ।
श्रीपञ्चरात्रतन्त्रप्रामाण्यव्यवस्थापनपरम् ।
श्रीभाष्यकाराणां परमगुरुणा
श्रीयामुनाचार्यस्वामिना प्रणीतम् ।
सत्सम्प्रदायाचार्यसर्वतन्त्रस्वतन्त्र पम्०
स्वामिश्रीराममिश्रशास्त्रिणा परिशोधितं क्वचिद्विषमे
विशदीकृतं च ।
आआङांआपृआआंआआ।ण्यां
ब्य्
श्री रामेश्वर पाठकेन तारायन्त्रालये मुद्रितम् ।
॥ श्रीः ॥
श्रीयै नमः ।
श्रीपतये नमः ।
श्रीमते रामानुजाय नमः ।
नमोनमो यामुनाय यामुनाय नमोनमः ।
नमोनमो यामुनाय यामुनाय नमोनमः ।
यस्मि।श्चिरन्तनगिरामिह तत्परत्व-
तत्तत्प्रलम्भनविमूर्च्छितशोकहानम् ।
आयत्तमस्ति भववारिधिपोतपादो
रामानुजार्यमुनिरेष जयत्यऽजस्रम् ॥
श्रीः
श्रीयै नमः
श्रीधराय नमः
भगवते यामुनमुनये नमः
श्रीमते रामानुजाय नमः ॥" />
<meta property="og:type" content="article" />
<meta property="og:url" content="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/" /><meta property="article:section" content="pAncharAtrAgamaH" />


<meta itemprop="name" content="आगमप्रामाण्यम्">
<meta itemprop="description" content="॥ श्रीः ॥
आगमप्रामाण्यम् ।
श्रीपञ्चरात्रतन्त्रप्रामाण्यव्यवस्थापनपरम् ।
श्रीभाष्यकाराणां परमगुरुणा
श्रीयामुनाचार्यस्वामिना प्रणीतम् ।
सत्सम्प्रदायाचार्यसर्वतन्त्रस्वतन्त्र पम्०
स्वामिश्रीराममिश्रशास्त्रिणा परिशोधितं क्वचिद्विषमे
विशदीकृतं च ।
आआङांआपृआआंआआ।ण्यां
ब्य्
श्री रामेश्वर पाठकेन तारायन्त्रालये मुद्रितम् ।
॥ श्रीः ॥
श्रीयै नमः ।
श्रीपतये नमः ।
श्रीमते रामानुजाय नमः ।
नमोनमो यामुनाय यामुनाय नमोनमः ।
नमोनमो यामुनाय यामुनाय नमोनमः ।
यस्मि।श्चिरन्तनगिरामिह तत्परत्व-
तत्तत्प्रलम्भनविमूर्च्छितशोकहानम् ।
आयत्तमस्ति भववारिधिपोतपादो
रामानुजार्यमुनिरेष जयत्यऽजस्रम् ॥
श्रीः
श्रीयै नमः
श्रीधराय नमः
भगवते यामुनमुनये नमः
श्रीमते रामानुजाय नमः ॥">

<meta itemprop="wordCount" content="10013">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="आगमप्रामाण्यम्"/>
<meta name="twitter:description" content="॥ श्रीः ॥
आगमप्रामाण्यम् ।
श्रीपञ्चरात्रतन्त्रप्रामाण्यव्यवस्थापनपरम् ।
श्रीभाष्यकाराणां परमगुरुणा
श्रीयामुनाचार्यस्वामिना प्रणीतम् ।
सत्सम्प्रदायाचार्यसर्वतन्त्रस्वतन्त्र पम्०
स्वामिश्रीराममिश्रशास्त्रिणा परिशोधितं क्वचिद्विषमे
विशदीकृतं च ।
आआङांआपृआआंआआ।ण्यां
ब्य्
श्री रामेश्वर पाठकेन तारायन्त्रालये मुद्रितम् ।
॥ श्रीः ॥
श्रीयै नमः ।
श्रीपतये नमः ।
श्रीमते रामानुजाय नमः ।
नमोनमो यामुनाय यामुनाय नमोनमः ।
नमोनमो यामुनाय यामुनाय नमोनमः ।
यस्मि।श्चिरन्तनगिरामिह तत्परत्व-
तत्तत्प्रलम्भनविमूर्च्छितशोकहानम् ।
आयत्तमस्ति भववारिधिपोतपादो
रामानुजार्यमुनिरेष जयत्यऽजस्रम् ॥
श्रीः
श्रीयै नमः
श्रीधराय नमः
भगवते यामुनमुनये नमः
श्रीमते रामानुजाय नमः ॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/pAncharAtrAgamaH\/articles\/AgamaprAmANyam\/".replace(basePath, "/");
  pageVars.pageParams = {};
  pageVars.pageSource = "pAncharAtrAgamaH\/articles\/AgamaprAmANyam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>




    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> आगमप्रामाण्यम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <button class="btn btn-light btn-sm"  href="#printStyleDropdown" data-toggle="collapse">
            🖨
          </button>
          <select id="printStyleDropdown" class="collapse" size="1" onchange="module_uiLib.default.content.updatePrintStyleFromDropdown()">
            <option value="off">off</option>
            <option value="1:">1</option>
            <option value="2:">2</option>
            <option value="1:raw">1raw</option>
            <option value="2:raw">2raw</option>
          </select>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="आगमप्रामाण्यम्">आगमप्रामाण्यम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/pAncharAtrAgamaH/articles/AgamaprAmANyam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ श्रीः ॥</p>
<p>आगमप्रामाण्यम् ।</p>
<p>श्रीपञ्चरात्रतन्त्रप्रामाण्यव्यवस्थापनपरम् ।</p>
<p>श्रीभाष्यकाराणां परमगुरुणा</p>
<p>श्रीयामुनाचार्यस्वामिना प्रणीतम् ।</p>
<p>सत्सम्प्रदायाचार्यसर्वतन्त्रस्वतन्त्र पम्०<br>
स्वामिश्रीराममिश्रशास्त्रिणा परिशोधितं क्वचिद्विषमे<br>
विशदीकृतं च ।</p>
<p>आआङांआपृआआंआआ।ण्यां<br>
ब्य्</p>
<p>श्री रामेश्वर पाठकेन तारायन्त्रालये मुद्रितम् ।</p>
<p>॥ श्रीः ॥</p>
<p>श्रीयै नमः ।</p>
<p>श्रीपतये नमः ।</p>
<p>श्रीमते रामानुजाय नमः ।</p>
<p>नमोनमो यामुनाय यामुनाय नमोनमः ।<br>
नमोनमो यामुनाय यामुनाय नमोनमः ।</p>
<p>यस्मि।श्चिरन्तनगिरामिह तत्परत्व-<br>
तत्तत्प्रलम्भनविमूर्च्छितशोकहानम् ।<br>
आयत्तमस्ति भववारिधिपोतपादो<br>
रामानुजार्यमुनिरेष जयत्यऽजस्रम् ॥</p>
<p>श्रीः</p>
<p>श्रीयै नमः</p>
<p>श्रीधराय नमः</p>
<p>भगवते यामुनमुनये नमः</p>
<p>श्रीमते रामानुजाय नमः ॥</p>
<p>श्री६मद्यामुनमुनिविरचितमागमप्रामाण्यम् ।</p>
<p>जगज्जन्मस्थितिध्वंसमहानन्दैकहेतवे ।<br>
करामलकवद्विश्वं पश्यते विष्ण्वे नमः ॥</p>
<p>येऽमी केचन मत्सरात्सवयसो दुर्मानसारा नराः ।<br>
गम्भीरां गुणशालिनीमपि गिरं निन्दन्ति निन्दन्तु ते ॥</p>
<p>सारासारविचारकौशलदशापारे परेऽवस्थिताः ।<br>
सन्तस्सन्त्यनसूयवोऽपि बहवः शंसन्ति ये मद्गिरम् ॥</p>
<p>अभिनिवेशवशीकृतचेतसां बहुविदामपि सम्भवति भ्रमः ।<br>
तदिह भागवतं गतमत्सरा मतमिदं विमृशन्तु विपश्चितः ॥</p>
<pre><code>इह केचिद्   
</code></pre>
<p>यतस्ततोऽवगतकतिपयकुतर्ककल्कविस्फूर्ज्जितविजितमनसस्त्रयीमार्गस्<br>
अंरक्षणव्याजेन निजविमर्शकौशलातिशयमुपदर्शयन्तः<br>
परमपुरुषविरचितनिरतिशयनिश्रेयसगोचरपञ्चरात्रतन्त्रप्रामा।<br>
न्ये विप्रतिपद्यन्ते ।</p>
<p>वदन्ति च ।</p>
<p>द्वेधा खलु प्रमाणत्वं वचसामवसीयते ।<br>
एकम्मानान्तरापेक्षमनपेक्षमथेतरत् ॥</p>
<p>तत्रापि ।</p>
<p>न तावत्पुरुषाधीनरचनं वचनं क्वचित् ।<br>
आसीदति प्रमाणत्वमनपेक्षत्वलक्षणम् ॥</p>
<p>पौरुषेयं हि वचः<br>
प्रमाणान्तरप्रतिपन्नवस्तूपस्थापनायोपादीयमानं<br>
वक्तुस्तदर्थसिद्धिमनुरुध्यमानमेव प्रमाणभावमनुभवति ।<br>
न च<br>
पञ्चरात्रतन्त्रप्रतिपाद्यमानविलक्षणदीक्षापूर्वकभगवदार<br>
अध-नाभिलषितस्वर्गापवर्गादिसाध्यसाधनसम्बन्धं<br>
प्रत्यक्षादीन्यावेदयितुं क्षमन्ते । न हि प्रत्यक्षेण<br>
दीक्षाराधनादीनि निरीक्षमाणास्तेषां निश्रेयससाधनतां<br>
प्रतिपद्यामहे ।<br>
न चार्वाचीनाः<br>
केचिदतिमानुषशक्तयोऽमीषमभिलषितसाधनतामध्यक्षितवन्त<br>
इति प्रमाणमस्ति, यतस्तेषामपि चक्षुरादीन्द्रियं<br>
दृश्यमानमिन्द्रियस्वभावं नातिक्रमितुमुत्सहते ।</p>
<p>ननु च ।</p>
<p>प्रकृष्यमाणं प्रत्यक्षं दृष्टमाश्रयभेदतः ।<br>
अतस्तदाश्रये क्वापि ध्रुवं परिनितिष्ठति ॥</p>
<pre><code>सर्वं हि सातिशयं निरतिशयदशामनुभवद् दृष्टं   
</code></pre>
<p>वियतीव परिमाणम्, सातिशयं च काकोलूकगृध्रादिषु<br>
प्रत्यक्षमीक्षितमिति तदपि तथा भवितुमर्हति । इयं च ज्ञानस्य<br>
परा काष्ठा या सर्वगोचरता, अधिकविषयतयैव हि जगति जानानि<br>
परस्परमतिशेरते ।</p>
<p>इत्थमैश्वर्यवैराग्यसामर्थ्यादिगुणा अपि ।<br>
निरस्तातिशयाः पुंसि क्वचित्सन्तीति सूरयः ॥</p>
<pre><code>अतो   
</code></pre>
<p>यस्यैतदखिलभुवनावलम्बिभावभेदसाक्षात्कारिप्रत्यक्षं स<br>
तत्समीक्षितदीक्षाराधनादिधर्मभावो भगवानेवं व्याचष्टेति<br>
किमनुपपन्नमिति ।</p>
<p>तन्न प्रत्यक्षविज्ञानप्रकर्षः कल्पितोऽपि वः ।<br>
स्वगोचरमतिक्रम्य नान्यदास्कन्दितुं क्षमः ॥</p>
<p>तथा हि ।</p>
<p>रूपरूपितदेकार्थसमवायिषु चाक्षुषः ।<br>
प्रकर्षो भवितुं युक्तो दृश्यमानप्रकर्षवत् ॥</p>
<p>एवम्, ।</p>
<p>इन्द्रियान्तरविज्ञानं विश्वं गोचरयेन्न तु ।<br>
कथं प्रत्यक्षविज्ञानं विश्वं बोधयितुं क्षमम् ॥<br>
ननु तत्कॢप्तसामर्थ्यं विद्यमानोपलम्भने ।</p>
<pre><code>असति हि स्वभावानुबन्धिनि विद्यमानोपलम्भनत्वे   
</code></pre>
<p>प्रत्यक्षतैव परावर्तते, न ह्यजातमतिवृत्तं<br>
वाऽगमयदनुमानादि प्रत्यक्षपक्षनिक्षेपम्, तेन<br>
अशेषविषयितालक्षणप्रत्यक्षप्रकर्षः<br>
स्वभावनियमनिर्मूलितोदय इति न हृदयमधिरोहति । इदमपि<br>
सातिशयेन निरतिशयमनुमिमानः पृष्टो व्याचष्टां सातिशय एव<br>
किन्नु तां दशामनुभवति यतः परं न सम्भवति<br>
महिमेत्यभिनिविशसे बाल इव स्थविरभावम् ।<br>
अथैकस्मिन् सातिशये केनाप्यन्येन निरतिशयेन भवितव्यमिति<br>
आहोस्वित्समानजातीयेनान्येन निरतिशयदशामधिरूढेन<br>
भवितव्यति ।</p>
<p>न तावदग्रिमः कल्पः कल्पतेऽनुपलम्भतः ।<br>
न हि दृष्टं शरावादि व्योमेव प्राप्तवैभवम् ॥</p>
<pre><code>यदि च तदेव सातिशयमसम्भावनीयपरप्रकर्षं   
</code></pre>
<p>परिनितिष्ठेत्, हन्तः ? तर्ह्येकैकेन घटमणिकादिना<br>
ब्रह्माण्डोदरविवरमापूरितमिति<br>
तत्प्रतिहततयेतरभावभङ्गप्रसङ्ग</p>
<p>व्योम्नैव लब्धसाध्यत्त्वान्मध्यमः सिद्धसाधनः ।<br>
कल्पान्तरेऽपि दुर्वारं प्रागुदीरितदूषणम् ॥</p>
<p>विभुस्तम्भान्तख्याप्तस्तम्भस्सातिशयो न हि ।<br>
दृष्टपूर्वस्तथाऽन्योव्याघातः स्थित एव सः ॥</p>
<p>यदपि वियति परिमाणमिह निदर्शितं तदपि विमर्शनीयमेव<br>
परिमाणं हि नाम देशावच्छेदः इयत्ता परितोभाववेष्टनमिति<br>
यावत् ।<br>
न च नभसि तदस्तीति कथमिव तदिह निदर्शनतया निर्दिश्यते ।<br>
यदि च नभसि तदनुमन्वीत तदपि तर्हि<br>
सम्भाव्यमानपरप्रकर्षमिति पुनरपि साध्यविकलता ।<br>
न च अतिशयितेन प्रत्त्यक्षेण दीक्षाराधनादयो धर्मतया<br>
अवबोधिता इत्यपि प्रमाणमस्ति तस्मादस्मदादिषु<br>
अनालोचितपरचेतनातिरेकपरिकल्पनाऽल्पीयसीति<br>
नाभिप्रेतसाध्यसाधनसम्बन्धे प्रत्यक्षं प्रमाणम्, नतरां<br>
तन्मूलतया पञ्चरात्रस्मृतिः प्रमाणम् ।<br>
न च करणपथदूरवर्तिनि प्रस्तुतवस्तुन्यविनाभावा-<br>
धारणाधीनोदयमनुमानमुत्पत्तुमलम्, न<br>
ह्यष्टचरवह्वयस्तदविनाभावितया धूममनुसन्दधति ।<br>
न चागमस्सात्वतसमयसिद्धक्रियाकलापकर्तव्यतोपस्थापन-<br>
परः परिदृश्यते, येन तन्मूलतया पञ्चरात्रस्मृताः प्रमाणं<br>
स्युः, न चादृश्यमानोऽप्यनुमानगोचरः, यथैव हि<br>
तन्त्रप्रसिद्धदीक्षाराधनतत्फलाभिमतस्वर्गादिसाध्यसाधन-<br>
भावो नानुमानगोचरः सम्बन्धावधारणविरहात्, एवं<br>
तन्मूलागमोऽपि तत एव नानु मातुं शक्यः ।<br>
न चागमेनापि प्रस्तुतस्मरणमूलभूतागमावगमः<br>
सम्भवति स हि द्वेधा पौरुषेयापौरुषेयभेदात् ।</p>
<p>न तावत्पौरुषेयेण वचसा तस्य सम्भवाः ।<br>
विप्रलब्धुमपि ब्रूयुर्मृषैव पुरुषाः यतः ॥<br>
अद्यत्वेऽपि हि दृश्यन्ते केचिदागमिकच्छलात् ।<br>
अनागमिकमेवार्थं व्याचक्षाणा विचक्षणाः ॥</p>
<p>तदिह पञ्चरात्रग्रन्थप्रबन्द्धृणामपि<br>
तन्मूलभूतागमावगमपुरःसरी किं स्वनिबन्धनानां<br>
वेदमूलत्त्वप्रतिज्ञा, किं वा यथारुचि रचयतां प्ररोचनाय<br>
तथा वचनमिति शङ्कामहे ।</p>
<p>तावता च प्रमाणत्वं व्याहन्येत समीहितम् ।<br>
न हि नित्यागमः कश्चिदस्ति तादृशगोचरः ॥<br>
न चोपमानात्तन्मूलश्रुतिसिद्धिरसम्भवात् ।<br>
कथं ह्यदृष्टपूर्वा सा सदृशज्ञानगोचरा ॥<br>
न चार्थापत्तितस्तन्मूलश्रुतिसिद्धिः, अनुपपत्त्यभावात्,<br>
स्मरणन्यथाऽनुपपत्त्या हि तत्कल्पना प्रादुर्भवति । समरन्ति हि<br>
पञ्चरात्रप्रणेतारः-दीक्षाराधनादि धर्मतयाऽष्टकादीनिव<br>
मन्वादयः ।<br>
न चाननुभूते वस्तुनि स्मरणशक्तिराविर्भवति,<br>
अनुभवश्चेन्द्रियलिङ्गशब्दसदृशानुपपद्यमानार्थपूर्वकः,<br>
ईदृशविषयेऽनुभवः प्रमाणान्तरेभ्योऽनाविर्भव।श्चोदनामेव<br>
मूलमुपकल्पयतीति सिध्येदप्ययं मनोरर्थः यदि हि<br>
यथार्थत्वनियमोऽनुभवानां प्रामाणिकः स्यात्, यदा<br>
पुनारागद्वेषाभिनिवेशादिवशोकृतान्तःकरणानामयथार्थानु-<br>
भवभाविता भावनाः स्वानुरूपाः स्मृतीरारचयन्ति कथमिव<br>
तदा स्मरणानुपपत्तितः प्रमाणभूता श्रुतिरुपकल्प्येत<br>
अन्यथाऽपि स्मरणोपपत्तेः, मन्वादिस्मरणेष्विदानीं का वार्ता ।<br>
ननु तत्रापि प्रागुक्ता युक्तयः पराक्रमन्ते न ह्यष्टकां<br>
दृष्टवतामिष्टसाधनमिति मतिराविरस्ति ।<br>
न चानुमानम्, सबन्धादर्शनात्, न च शब्दः,<br>
तदनुपलम्भात्, न चानुपलब्धोऽनुमातुं शक्यः,<br>
सम्बन्धादर्शनादेव, न चोपमेयः, सदृशानिरूपणात्, न च<br>
कल्पयितुं शक्यः, अनन्तरोक्तत्वात् स्मृत्यन्यथोपपत्तेः ।</p>
<p>वेदसंयोगिपुरुषस्मरणानुपपत्तितः ।<br>
कल्प्यते चेच् श्रुतिस्तत्र ततोऽन्यत्रापि कल्प्यताम् ॥<br>
यतोनारदशाण्डिल्यप्रमुखाः परमर्षयः ।<br>
स्मर्यन्ते पञ्चरात्रेऽपि सम्प्रदायप्रवर्तकाः ॥</p>
<p>ततश्च ।</p>
<p>तुल्याक्षेपसमाधाने पञ्चरात्रमनुस्मृती ।<br>
प्रमाणमप्रमाणं वा स्यातां भेदो न युक्तिमान् ॥<br>
त्यज्यतां वा प्रमाणत्वं मन्वादिस्मृतिगोचरम् ।<br>
विशेषः पञ्चरात्रस्य वक्तव्यो वा स उच्यते ॥<br>
अपि वा कर्तृसामान्यात् प्रमाणमिति सूत्रयन् ।<br>
सूत्रकारः स्फुटीचक्रे वैलक्षणण्यं विवक्षितम् ॥</p>
<p>तथा हि<br>
थ्रुतिविहितानामग्निहोत्रदर्शपूर्णमासज्योतिष्टोमादिकर्मणां<br>
स्मृतिविहितानामष्टकाचमन  सन्ध्योपासनादिकर्मणां च<br>
पित्राद्युपदिष्टत्वात् परमहितबुद्ध्या त्रैविद्यवृद्धानां<br>
निर्विशेषमनुष्ठानं दृष्टम्, तेन<br>
तादृशशिष्टत्रैवर्णिकपरिग्रहद्रढिम्ना<br>
स्पष्टदृष्टाष्टकादिकर्तव्यताप्रतीतिः स्वोपपादनपटीयसीं<br>
श्रुतिमेव भूलभूतामवलम्बते ।<br>
न चैवमाचमनोपनयनादीनिव<br>
श्रुतिविहिताग्निहोत्रादिपदार्थानुष्ठायिनस्तान्त्रिकाचारानुपचरतः<br>
पश्यामः ।</p>
<p>प्रत्युतैनान् विगर्हन्ते कुर्वाणान् वेदवादिनः ।<br>
तस्माद् यत्कर्तृसामान्यात् प्रामाण्यं स्मृतिषूदितम् ॥<br>
नैव तत्पञ्चरात्रादि बाह्यस्मरणमर्हति ।<br>
न हि त्रैवर्णिकाः शिष्टास्तदुक्तार्थानुपासते ॥<br>
ननु तत्रापि श्रुतिस्मृतिप्राप्तशिखायज्ञोपवीतादिधारयद्भिर्-<br>
भागवतब्राह्मणरैहरहरनुष्ठीयमानार्थत्वेन<br>
चोदनामूलत्त्वे सम्भाव्य माने कथमिव<br>
प्रामाण्यप्रत्यनीकभूता भ्रमविप्रलम्भादयः<br>
स्मरणकारणतया कल्प्यन्ते ।</p>
<pre><code>उच्यते ।  

	हन्तैवंवादिना साधु प्रामाण्यमुपपादितम् ।  
	यत् त्रैवर्णिकविद्विष्टाश्शिष्टौ भागवता इति ॥  

ननु ते कथमशिष्टा ये त्रैवर्णिकाग्रगण्या ब्राह्मणाः   
</code></pre>
<p>तन्न तेषां त्रैवर्णिकत्वमेव नास्ति दूरे ब्राह्मणभावः, न<br>
हीन्द्रियसम्प्रयोगसमनन्तरं केषुचिदेव देहविशेषेषु<br>
अनुवर्तमानमन्यतो व्यावर्तमानं नरत्वातिरेकिणं<br>
ब्राह्मण्यं नाम जातिविशेषमपरोक्षयामः,<br>
शिखायज्ञोपवीतादयस्तु ब्राह्मणदीनां विधीयमाना न<br>
तद्भावमापादयितुं क्षमन्ते, नाप्यवगमयन्ति,<br>
दुष्टशूद्रादिषु व्यभिचारदर्शनात्,<br>
अतोनिर्विवादसिद्धवृद्धव्यवहार एवात्रावगमनिदानम् ।<br>
न च भागवतेषु ब्राह्मणपदमविशङ्कं लौकिकाः<br>
प्रयुञ्जते । भवति च भेदेन व्यपदेशः  इतो ब्राह्मणा इतो<br>
भागवता इति । स्यादेतद् ब्राह्मणेष्वेव कुतश्चिद् गुणयोगात्<br>
सात्वतभागवतादिव्यपदेशः यथा तेष्वेव परिब्राजकादिशब्दा इति<br>
तन्न ।</p>
<p>रूढ्या सात्त्वतशब्देन केचित् कुत्सितयोनयः ।<br>
उच्यन्ते तेषु सत्स्वेष शब्दो नान्यत्र वर्तते ॥<br>
रूढिशक्तिप्रतिद्वन्द्वियोगशक्तिपरिग्रहः ।<br>
अयुक्त इति युक्तिज्ञा रथकारपदे तथा ।</p>
<pre><code>अपरथा कथमिव   
</code></pre>
<p>रथकारशब्दोऽध्ययनसिद्धबुद्ध्यङ्गत्वभङ्गेनापि यौगिकीं<br>
वृत्तिमपहाय जातिविशेषमभिनिविशते । सन्ति च सात्वता नाम<br>
उपनयनादिसंस्कारहीना वैशव्रात्यान्वयिनोऽवरजन्मानः केचिद्<br>
यथाऽह मनुः ।</p>
<p>वैश्यात्तु जायते व्रात्यात् सुधन्वाचार्य एव च ।<br>
भारुषश्च निजङ्घश्च मैत्रसात्वत एव च ॥</p>
<p>इति,</p>
<p>भागवतशब्दश्च सात्वतेषु वर्तते इति नात्र कश्चिद् विवादः ॥</p>
<p>स्मरन्ति च ।</p>
<pre><code>पञ्चमः सात्वतो नाम विष्णोरायतनानि सः ।  
पूजयेदाज्ञया राज्ञां स तु भागवतः स्मृतः ॥ इति  
</code></pre>
<p>तथाचोदीरितव्रात्यप्रसूतिवृत्त्युपायतयेदमेव स्मरन्ति यदमी<br>
ह प्रत्यक्षमेव वृत्त्यर्थमनुतिष्ठन्तो दृश्यन्ते तथा चोशना<br>
सर्वेषां कृषि शस्त्रोपजीवनम् आचार्यसात्त्वतयोर्देवपूजनम् इति,<br>
तथा ब्राह्मे पुराणो विष्णोरायतनानि स पूजयेदाज्ञया राज्ञाम्<br>
। इति, तथाऽन्यत्रापि सात्वतानां च देवायतनशोधनं<br>
नैवेद्यशोधनं प्रतिमासंरक्षणम् इति, तथा<br>
चेदृशसन्देहव्युदासाय मनोर्वचः ।</p>
<pre><code>प्रच्छन्ना वा प्रकाशा वा वेदितव्याः स्वकर्मभिः ।  
</code></pre>
<p>इति ।</p>
<p>अपि चाचारतस्तेषामब्राह्मण्यं प्रतीयते ।<br>
वृत्तितो देवतापूजा दीक्षानैवेद्यभक्षणम् ॥<br>
गर्भाधानादिदाहान्तसंस्कारान्तरसेवनम् ।<br>
श्रौतक्रियाऽननुष्ठानं द्विजैस्सम्बन्धवर्जनम् ॥<br>
इत्यादिभिरनाचारैरब्राह्मण्यं सुनिर्णयम् ।</p>
<p>स्मरन्ति हि वृत्तितो देवपूजाया<br>
ब्रह्मकर्मस्वनधिकारहेतुत्वं यथा ।</p>
<p>येषां वंशक्रमादेव देवार्चावृत्तितो भवेत् ।<br>
तेषामध्ययने यज्ञे याजने नास्ति योग्यता ॥ इति ।</p>
<p>तथा च परमसंहितायां</p>
<p>तेषामेव वचः ।</p>
<p>आपद्यपि च कष्टायां भीतो वा दुर्गतोऽपि वा ।<br>
पूजयेन्नैव वृत्त्यर्थं देवदेवं कदाचन ॥ इति ।</p>
<p>यदपि समस्तविशिष्टविगर्हितनिर्माल्यधारणनैवेद्य-<br>
भक्षणाद्यनुष्ठानं तदपि तेषामब्राह्मण्यमेवाभिद्योतयति<br>
इति ।<br>
अपि च यदवलोकनादावपि<br>
विशिष्टाश्चान्द्रायणादिप्रायश्चित्तानि विदधति कथं तत्परिग्रहः<br>
श्रुतिमूलत्वमवगयतीति सम्भावयामः । स्मरन्ति हि<br>
देवलकावलोकने प्रायश्चित्तं देवलकाश्चामी देवकोशोप जीवित्वाद्<br>
वृत्त्यर्थं देवपूजनात् । तथा च देवलः ।<br>
देवकोशोपजीवी यस्स देवलक उच्यते । इति,</p>
<p>तथा, वृत्त्यर्थं पूजयेद्देवं त्रीणि वर्णाणि यो द्विजः ।<br>
स वै देवलको नाम सर्वकर्मसु गर्हितः ॥</p>
<p>इति ।</p>
<pre><code>अमी पुनर्वंशानुपरम्परया वृत्त्यर्थमेव   
</code></pre>
<p>देवमाराधयन्तो दृश्यन्ते, अतो<br>
देवलकत्त्वमकामेनाप्यभ्यनुज्ञातव्यं तथा च ।</p>
<p>विड्वराहं च षण्डं च यूपं देवलकं शवम् ।<br>
भुञ्जानो नेक्षयेद्विप्रो दृष्ट्वा चान्द्रायणं चरेत् ॥</p>
<p>इति प्रायश्चित्तं स्मरन्ति, तथा च<br>
विषदतरममीषामेवोपब्राह्मण्यं वर्णयत्यत्रिः । अवालुका<br>
देवलकाः कल्पदेवलका गणभोगदेवलका भागवतवृत्तिरिति<br>
चतुर्थः एते उपब्राह्मणा इति, तथा च भगवान् व्यासः ।</p>
<p>आह्वायका देवलका नक्षत्रग्रामयाजकाः ।<br>
एते ब्राह्मणचण्डाला महापथिकपञ्चमाः ॥</p>
<p>इति, एवं जात्या कर्मणा च<br>
त्रयीमार्गादपभ्रष्टभागवतजनपरिग्रह्व एव<br>
पञ्चरात्रशास्त्रप्रामाण्यप्रतिक्षेपाय पर्याप्तो हेतुः, तथा हि ।</p>
<p>विवादाध्यासितं तन्त्रं न मानं पुण्यपापयोः ।<br>
त्रयीवाह्यैर्गृहीतत्वाच् चैत्यवन्दनवाक्यवत् ॥</p>
<pre><code>अपि च तेषां त्रयीमार्गत्यागपुरस्सरः सर्वधर्मोपदेश इति   
</code></pre>
<p>स्ववाक्यान्येव उपख्यापयन्ति चतुर्षु वेदेषु परं श्रेयोऽलब्ध्वा<br>
शाण्डिल्य इदं शास्त्रमधीतवात् इत्यादीन् तदिह कथं<br>
चतुर्णामपि वेदानां निश्रेयससाधनावबोधकत्वव्युदासेन<br>
आरभमाणः तत्प्रसादावगतमर्थं पुमर्थतया<br>
कथयतीत्युत्प्रेक्ष्येत ।<br>
मन्वादयो हि विवक्षितसकलसमीहितसाधनावबोधकमाग-<br>
मैकमूलमभिदधाना दृश्यन्ते ।</p>
<p>वेदोऽखिलो धर्ममूलं स्मृतिशीले च तद्विदाम् ।<br>
श्रुतिस्मृतिविहितो धर्मः । स सर्वोऽभिहितोवेदे सर्वज्ञानमयो<br>
हि सः । इति च ।</p>
<pre><code>यदपरम् उपनयनादिसंस्कृतानामधिकृतानां च   
</code></pre>
<p>अग्निहोत्रादिसमस्तवैदिककर्मसु पुनरपि<br>
भगवदाराधनाधिकारसिद्धये दीक्षालक्षणसंस्कारवर्णनं<br>
तदवैदिकतामेवानुकारयति, वैदिकत्वे हि<br>
तैरेवसंस्कारैर्भगवदाराधनादावप्यधिक्रियेरन् ।<br>
यदपि धर्मप्रमाणतया समस्तास्तिकजनपरिगृहीतेषु<br>
चतुर्दशविद्यास्थानेष्वपरिगणनं तदप्यवैद्कत्त्वे लिङ्गम्<br>
अन्यथा हीदमपि तदन्यतमत्वेन स्मर्येत । न च स्मर्यते, तदवसीयते<br>
अवैदिकमेवेदं पञ्चरात्रस्मरणमिति । अत एव च भगवता<br>
बादरायणेन<br>
त्रयीमार्गप्रत्यनीकभूतकणभुगक्षचरणसुगतमतादिबाह्यसम्<br>
अयनिरासावसरेऽस्य तन्त्रस्य निरासः । उत्पत्त्यसम्भवात् इति ।</p>
<p>त्रयीविदामित्थमसङ्ग्रहेण तथा त्रयीबाह्यपरिग्रहेण ।<br>
अनन्तरोक्तैरपि हेतुभिस्तन्न मानवादिस्मरणैस्समानम् ॥</p>
<pre><code>एवं सति यान्यपि लोकं व्यामोहयितुं   
</code></pre>
<p>विद्वेषणोच्चाटनवशीकरणादिक्षुद्रविद्याप्रायमेव<br>
बहुलमुपदिशद्भिर्भगवदाराधनादिकतिपयवैदिककर्माणि<br>
पाञ्चरात्रिकैर्निर्दिश्यन्ते तान्यनुपयोग्यान्यविस्रम्भणीयानि च<br>
श्वदृतिनिक्षिप्तक्षीरवदिति मन्यामहे ।</p>
<p>अतो न वेदमूलत्त्वं पञ्चरात्रस्य युज्यते ।<br>
प्रामाण्यं प्रतिपद्येत येन मन्वादिशास्त्रवत् ॥</p>
<pre><code>अत्र कश्चिदाह कामं कक्ष्यान्तरितप्रामाण्येषु   
</code></pre>
<p>मन्वादिस्मरणेषु कारणतया वेदाः परिकल्प्यन्ताम्,<br>
पञ्चरात्रस्मरणस्य तु किं वेदेन तन्मूलतयाऽवलम्बितेन<br>
वेदानामपि यदनुभवनिबन्धनं प्रामाण्यं तदनुभव एव हि<br>
पञ्चरात्रस्मरणस्य निदानम्, न खलु<br>
तुल्यमूलयोरष्टकाचमनस्मरणयोर्मिथोमूलमूलिभावः ।</p>
<p>परस्परमपेक्षेते तुल्यकक्ष्ये न हि स्मृती ।<br>
पञ्चरात्रश्रुती तद्वन्नापेक्षते परस्परम् ॥<br>
वेदमूलत्वहानेन पञ्चरात्रेऽवसीदति ।<br>
कुतस्तन्मूलताहानादागमो नावसीदति ॥</p>
<pre><code>आह किमेवं वेदा अपि पुरुषानुभवाधीनप्रामाण्याः   
</code></pre>
<p>पौरुषेया एव कस्संशयः, वाक्यत्वं हि<br>
पराधीनरचनत्वस्वभावमुपलभ्यमानं<br>
कथमपरथाऽवतिष्ठेत वेदनाम्नो ग्रन्थस्यायं महिमा<br>
यत्केनचिद् असन्दृब्धोऽपि वाक्यत्वेनावतिष्ठत इति चेत्, हन्त तर्हि<br>
पर्वतवर्तिनो धूमस्यायं महिमा<br>
यज्ज्बलनमन्तरेणानुच्छिन्नसन्तानो गगनतलमधिरोहतीति किमिति न<br>
स्यात् ।</p>
<pre><code>ननु कथमतिक्रान्तमानान्तरावतारे धर्मे ग्रन्थः   
</code></pre>
<p>सन्दृभ्यते, मैवं यतस्सहजसंवेदनसाक्षात्कृतधर्माधर्म<br>
एव भगवान् जगदनुकम्पया वेदनामानं ग्रन्थमारचयतीति ।<br>
किमस्ति धर्माधर्मगोचरमपि प्रत्यक्षम्, बाढं<br>
कथमन्यथा तनुभुवनादिकार्यमुपजनयति, स हि तत्र कर्ता भवति<br>
यो यस्योपादानमुपकरणञ्च साक्षात्कर्तुं प्रभवति<br>
धर्माधर्मौ च जगदुपकरणमिति मीमांसकानामपि<br>
सम्मतमेव । अतस्तत्साक्षात्कारी कोऽप्याश्रयणीयः स च<br>
वेदानादौ निरमिमीतेति । यस्तु ब्रूते गिरिभुवनादयो भावा न<br>
कार्या इति प्रतिब्रूयादेनम् ।</p>
<p>विवादगोचरा भावाः कार्या विश्वम्भरादयः ।<br>
विचित्रसन्निवेशत्वान्नरेन्द्रभवनादिबत् ।<br>
तथा सावयवत्वेन विनाशोऽप्यवसीयते ॥<br>
विनश्यन्ति च ये भावास्ते तत्साधनवेदिना ।<br>
विनाश्यन्ते यथा तज्ज्ञैरस्माभिः करकादयः ॥</p>
<pre><code>ये पुनरपरिदृष्टबुद्धिमदधिष्ठानतरुपतनादिशकलिता   
</code></pre>
<p>भावाः तेऽपि विमत्याक्रान्ता इति नानैकान्तिकत्वमावहन्ति । किं च ।</p>
<p>महत्तया सनाथेन स्पन्दमानत्वहेतुना ।<br>
उत्पत्तिभङ्गौ भावानामनुमातुमिहोचितौ ॥</p>
<pre><code>तदेवमुदीरितन्यायप्रसिद्धे विश्वम्भरादिकार्यत्वे सिध्यत्येव   
</code></pre>
<p>भगवतस्तदुपकरणधर्माधर्मसाक्षात्कारित्वम् । तथा हि ।</p>
<p>विवादाध्यासिता भावा येऽमी भूभूधरादयः ।<br>
ते यथोक्तावबोधेन कर्त्रा केनापि निर्मिताः ॥<br>
उत्पत्तिनाशभागित्वाद्यदुत्पत्तिविनाशवद् ।<br>
दृष्टन्तत्तादृशा कर्त्रा निर्मितन्तद्यथा गृहम् ॥</p>
<pre><code>न च वाच्यं कर्मणामेव स्वानुष्ठातृ पुरुषसमीहितानि   
</code></pre>
<p>सम्पादयतामन्तरा नान्तरीयकं तनुभुवनादिकार्यनिर्माणमिति<br>
यतश्चेतनानधिष्ठितानि तानि न कार्याणि जनयितुमुत्सहन्ते<br>
अचेतनत्वाद् वासीवत्, न हि चेतनेन तक्ष्णाऽनधिष्ठिता वासी<br>
स्वयमेव यूपादीन्यापादयितुमलम् ।</p>
<p>न चा पूर्वाण्यधिष्ठाय वयं निर्मातुमीश्वराः ।<br>
न हि कर्मोदयात् पूर्वं साक्षात्कर्तुं क्षमामहे ॥</p>
<pre><code>उक्तं हि उपादानोपकरणसाक्षात्कारिण एव तत्र तत्र   
</code></pre>
<p>कर्तृत्वमिति ।<br>
न च कर्मजन्यापूर्वसाक्षात्कारक्षमः क्षेत्रज्ञः कश्चित्<br>
प्रज्ञायते प्रतिज्ञायते वा, अतः<br>
क्षेत्रज्ञतदुपभोगतत्साधनधर्माधर्मादिनिखिललोकावलोकनच<br>
तुरः कोऽपि निरतिशयशक्तिवैचित्र्यः पुरुषोभ्युपगन्तव्यः तस्य<br>
चाप्रतिघज्ञानत्वादयस्सहजाः ।</p>
<p>यथाऽहुः ।</p>
<p>ज्ञानमप्रतिघं तस्य वैराग्यञ्च जगत्पतेः ।<br>
ऐश्वर्यञ्चैव धर्मश्च सहसिद्धं चतुष्टयम् ॥</p>
<pre><code>इति, इममेवार्थं मन्त्रार्थवादेतिहासपुराणवादा   
</code></pre>
<p>उपोद्वलयन्तिद्यावापृथिवी जनयन् देव एकः । प्रजापतिर्वेदानसृजत ।<br>
इत्येबमादयः ।<br>
स चाय (प्रलयकाले)मादिकाले भगवान्<br>
प्रलीननिखिलकरणकलेवरादिभोगोपकरणचेतनेत (यथा हि<br>
जडास्तथैव चेतना अपि करणकलेवरविकला<br>
भोगभाजोनाभूवन्निति ते चेतनेतरायमाणा इत्युच्यन्ते<br>
।)रायमाणजीवजालावलोकनजनितमहानुग्रहः सकलमपि<br>
जगदुपजनय्य<br>
तदभिलषितसमस्तसांसारिकसम्पत्प्राप्त्युपायप्रकाशानबहुला।<br>
म् त्रयीमेकतो निर्माय पुनरपि विविधदुरितपरम्पराकीर्णभवार्ण-<br>
वनिमग्ननुद्विग्नानुद्विग्नावलिकयन् परमकरुणतया तप्तमानसः<br>
परमनिश्रेयससाधनस्वाराधानावबोधसाधनीभूताः<br>
पञ्चरात्रसंहिताः सनत्कुमार-नारदादिभ्योऽभ्यवोचदिति<br>
त्रयीसमानस्वतन्त्रानुभवमूलानि तन्त्राणि कथमिव<br>
यादृशतादृशमन्वादिस्मरणगोष्ठीमधितिष्ठन्ति ।</p>
<p>स्यादेवं यदि वेदानां निर्माताऽपि प्रमाणतः ।<br>
कुतश्चिदुपलभ्येत न चासावुपलभ्यते ॥<br>
न च वाक्यत्वलिङ्गेन वेदकारोऽनुमीयते ।<br>
अभिप्रेतविशेषाणां विपर्यासप्रसङ्गतः ।<br>
वाक्यं हि यत् पराधीनरचनं सम्प्रदृश्यते ॥<br>
शरीरिणैव तत्सर्वमुच्यमानं विलोक्यते ।<br>
पुण्यपापनिमित्तञ्च शरीरं सर्वदेहिनाम् ॥<br>
एवं पुण्येतराधीनसुखदुःखस्य देहिनः ।<br>
अनीश्वरस्य निर्माणं वाक्यत्वमनुमापयेत् ॥<br>
अपि चैवं प्रमाणत्वं वेदानामपि दुर्लभम् ।<br>
न हि मानान्तरापूर्वे धर्मे तस्यास्ति सम्भवः ॥</p>
<p>ननु कथं मानान्तरापूर्वो धर्मः, उक्तं हि साक्षात्करोति<br>
धर्माधर्मौ कथमन्यथा तदुपकरणं जगज्जनयति इति,</p>
<p>सत्यमुक्तं कोऽपि निर्माता तद् विश्वस्य जगतो न हि ।<br>
विद्यते कोऽपि निर्माता येनैवमपि कल्प्यते ॥<br>
विचित्रसन्निवेशत्वयुक्त्या यदपि साधितम् ।<br>
तत्रोच्यते त्रिधा भावा लौकिकैः परिलोकिताः ॥<br>
प्रत्यक्षदृष्टकर्तारः केचिदेते घटादयः ।<br>
अविद्यमाननिर्माणास्तथाऽन्ये गगनादयः ॥<br>
सन्दिह्यमाननिर्माणाः केचिद् विश्वम्भरादयः ।</p>
<pre><code>तत्र प्रथमसन्दर्शितराशिद्वयेऽनवकाश   
</code></pre>
<p>एवेश्वरव्यापारः । अद्यवदेव विश्वम्भरादयः<br>
क्रमप्राप्तागन्तुकोपचयापचययोर्न युगपदुदयविलयभागिनः<br>
ईदृशोत्पत्तिभङ्गौ मीमांसकानामपि सम्मतावेवेति<br>
सिद्धसाधनत्वम् ।</p>
<p>बुद्धिमत्कर्तृता याऽपि प्रयासेन समर्थिता ।<br>
साध्यते साऽपि सिद्धैव बुद्धिमन्तो हि चेतनाः ॥<br>
यागादिभिः स्वभोगाय तत्तदुत्पादयन्ति नः ॥<br>
युक्तञ्चोभयसिद्धानां तत्राधिष्ठानकल्पनम् ।<br>
वयञ्च यागदानादि साक्षात्कर्तुं क्षमा यतः ॥<br>
कर्मणः शक्तिरूपं यदपूर्वादिपदास्पदम् ।<br>
माभूत् प्रत्यक्षता तस्य किन्तेनाध्यक्षितेन नः ॥</p>
<pre><code>न खलु कुलालादयः कुम्भादिकार्यमारिप्समानाः   
</code></pre>
<p>तदुपादानोपकरणभूतमृद्दण्डचक्रादिकार्योत्पादनशक्तिं<br>
साक्षात्कृत्य तत्तदारभन्ते ।<br>
यदि परं शक्तिमविदुषामभिलषितसाधनाय<br>
तदुपादानादिव्यवहारोऽनुपपन्नः इह तु नित्त्यागमजन्मना<br>
प्रत्ययेन सम्प्रत्याकलितयागादितत्तदुत्पादनपाटवाः<br>
पुरुषास्तैरेव विश्वम्भरादिभावानाविर्भावयन्ति,</p>
<p>तथा च ।</p>
<p>प्रत्यक्षप्रकृतिकरणः कर्मकरणप्रवीणो ।<br>
नैवान्यः क्षम इति च नास्त्यत्र नियमः ॥<br>
अपश्यन्नेवायं प्रकृतिकरणे स्वात्ममनसि ।<br>
ननु ज्ञाने कर्ता भवति पुरुषस्तत्कथमिव ॥<br>
विनाशीदं विश्वं जगदवयवित्वादिति च यत् ।<br>
बलीयः प्रत्यक्षप्रतिहतमुखत्वेन तदसत् ॥<br>
स एवायम्मेरुर्दिवसकरबिम्बञ्च तदिदम् ।<br>
धरित्री सैवेति स्फुटमिह यतोधीरुदयते ॥</p>
<pre><code>शक्नोति हि प्रत्यभिज्ञैव   
</code></pre>
<p>समस्तकालसम्बन्धमेषामवगमयितुम्, सन्ति हि<br>
पूर्वापरकालयोरषि तादृशाः पुरुषाः प्रादुःषन्ति<br>
येषामीदृशप्रत्त्ययाः, प्रयोगश्च भवति ।</p>
<p>महीशैलपतङ्गादिप्रत्यभिज्ञानवन्नरः ।<br>
अतीतकालः कालत्वादिदानीन्तनकालवत् ॥<br>
एवमनागतेऽपि प्रयोगो दर्शयितव्यः ।<br>
न चेदृशप्रयोगेण घटादेरपि नित्त्यता ।<br>
प्रसज्यते यतस्तत्र प्रत्यक्षौ भङ्गसम्भवौ ॥<br>
विरोधे सति येनात्मा हेतुना नैव लभ्यते ।<br>
न लभ्यते विरोधेऽपि तेनात्मेत्त्यस्त्यसम्भवः ॥</p>
<p>महत्त्वे सति स्पन्दमानत्वयुक्त्या<br>
जगज्जन्मभङ्गश्च यः प्रत्यपादि ।<br>
स च प्रत्यभिज्ञाबलध्वस्तहेतुर्न<br>
हृद्यत्वमद्य प्रपद्येत युक्त्या ॥</p>
<pre><code>अपि च धर्मिविशेषविरुद्धश्चायं हेतुः कार्यत्वादिति   
</code></pre>
<p>कार्यत्वं हि स्वभावदृष्टविग्रहवत्त्वानाप्तकामत्वानी-<br>
श्वरत्वासार्वज्ञ्यादिव्याप्तिवित्त्युपयुक्ततरानेकविशेषानुषक्तं<br>
कथमिव तत्प्रत्यनीकभूताशरीरनित्त्यतृप्तसर्त्रज्ञत्वाद्यभिमत-<br>
विशेषान् साध्यधर्मिण्यवगमयति, स्वशरीरप्रेरणमपि<br>
शरीरसम्बन्धासमवायिकारणकप्रयत्नवतो नान्यस्येति न<br>
कथञ्चिदशरीरिणः कर्तृत्वसम्भवः ॥</p>
<p>अथैतद्दोषहानाय देहवानित्युपेयते ।<br>
स देहो जन्मवान् मा वा जन्मवत्त्वेऽनवस्थितिः ॥<br>
नित्यत्वेऽवयवित्वञ्च स्यादनैककान्तिकन्तव ।<br>
यदप्येतेऽवोचन्नधिकरणसिद्धान्तबलतो-<br>
विशेषास्सिध्यन्तीत्ययमपि च पन्था न घटते ।<br>
स हि न्यायो जीवेदपि यदि च मानान्तरकृतो ।<br>
विरोधोऽस्यादृष्टः पुनरपि विरोधः स्फुटतरः ॥</p>
<pre><code>ननु च अवधृताविनाभावनियममपि यदि न   
</code></pre>
<p>विश्वम्भरादिबुद्धिमन्निमित्ततामवगमयति<br>
प्रत्यस्तिमितस्तर्ह्यनुमेयव्यवहारः, अथावगमयति,<br>
अवगमयत्त्येवासावखिलत्रैलोक्यनिर्माणप्रवीणन्तमपि कर्तारम्,<br>
न ब्रूमो नावगमयतीति किन्तु यावन्तो विशेषाः<br>
व्याप्तिग्रहणसमयसंविदिताः तानप्यविशेषेणोपस्थापयतीति ।<br>
न च तावताऽतिप्रसङ्गः प्रमाणान्तरगोचरे हि लिङ्गिनि<br>
लिङ्गबलादापततोविपरीतविशेषा।स्तत्प्रमाणमेव प्रतिरुणद्धि अत्र<br>
पुनरतिपतितमानान्तरकर्मभावे भगवति सिषाधयिषिते<br>
यावन्तोऽन्वयव्यतिरेकावधारिताविनाभावभाजो धर्मास्तान-<br>
प्यविशेषेणोपस्थापयतीति, तथा च प्राङ्गणनिकटवर्तिदूर्वाङ्-<br>
कुरादिष्वनवसितपुरुषव्यापारजन्मस्वनैकान्तः,<br>
तत्राप्यतीन्द्रियपुरुषाधिष्ठानकल्पना कल्पनामात्रमेव ।</p>
<p>क्व वा देशे तिष्ठन्नवर (तिष्ठन्ननवरततृप्त) ततृप्तिः किमिति वा ।<br>
कदा वा निश्शेषञ्जनयति तदेताद्विमृशतु ॥<br>
क्वचित्तिष्ठन्निष्टं किमपि फलमुद्दिश्य करणैः ।<br>
कदाचिद्यत्किञ्चिज्जनयति कुलालादिरखिलः ॥<br>
कृतार्थत्वात्क्रीडा न च भवति हेतुर्यदि खलु ।<br>
स्वभावस्वातन्त्र्यं प्रकटितमहो सम्प्रति विभोः ॥<br>
अभिप्रेतं किञ्चिद्यदयमसमीक्ष्यैव कुरुते ।<br>
जगज्जन्मस्थेमप्रविलयमहायासमवशः ॥<br>
अनुकम्पाप्रयुक्तेन सृज्यमानाश्च जन्तवः ।<br>
सुखिनः किन्न सृज्यन्ते तत्कर्मापेक्षया यदि ॥<br>
ततः स्वतन्त्रताहानिः किञ्च तैरेव हेतुभिः ।<br>
उपपन्नेऽपि वैचित्र्ये किन्तत्कल्पनयाऽनया ॥</p>
<pre><code>अतो नास्ति तादृशः पुरुषः यस्समस्तजगन्निर्माणक्षमः   
</code></pre>
<p>साक्षात्कृतधर्माधर्मो वेदानारचयति ।<br>
अपि च यदि वेदाः केनचिदसृज्यन्त ततस्तेनामी विरचिता इति तत्कर्ता<br>
स्मर्येत ।<br>
न च जीर्णकूपादविवास्मरणं युक्तम्, युज्यते हि तत्र<br>
प्रयोजनाभावात् कर्त्तुरस्मरणम्, वेदे<br>
त्वनेकद्रव्यत्यागात्मकबहुतरायाससाध्यानि कर्माणि<br>
प्रत्ययिततरनिर्मातृस्मरणमन्तरेण के वा श्रद्दधीरन्, तथा हि<br>
नित्या वेदाः अस्मर्यमाणस्मरणार्हकर्त्तृकत्वाद् ये<br>
यथोक्तसाध्या न भवन्ति ते यथोक्तसाधना अपि न भवन्ति यथा<br>
भारतादयः, अमी तु यथोक्तसाधना इति यथोक्तसाध्या एव,<br>
तस्मादपौरुषेया वेदा इति ।<br>
स्वसिद्धान्ताभिनिवेशव्यामुग्धबुद्धिभिरभिहितमिदम् ।<br>
यदनुभवनिबन्धनं वेदप्रामाण्यं तदनुभवनिबन्धनं<br>
पञ्चरात्रप्रामाण्यमिति ।<br>
ननु च किमिदमपौरुषेयत्वं वेदानाम्, यदि<br>
नित्यवर्णारभ्दत्वं समानमिदं पञ्चरात्रतन्त्राणाम् ।<br>
अथ पदानां नित्यता, सापि समानैव, न चानुपूर्वी नित्यता,<br>
न हि नित्यानामानुपूर्वी स्वभाव उपपद्यते,<br>
उच्चारणानुपूर्व्यादानुपूर्वी वर्णानामिति चेत् सा तर्हि<br>
तदनित्यत्वादेव अनित्येति कः खलु विशेषः पञ्चरात्रश्रुत्योः ।<br>
अयममेव विशेषो यदेकत्र स्वतन्त्र एव पुरुषस्तां<br>
तामानुपूर्वी रचयति इतरत्र परतन्त्रो नियमेन<br>
पूर्वाध्येतृसिद्धामेव विवक्षति, क्रमावान्तरजातिश्च<br>
प्रत्यभिज्ञाबलप्रतिष्ठिता नापलापमर्हतीत्त्यलं प्रविस्तरेण ।<br>
सिद्धमिदं न<br>
विलक्षणपुरुषानुभवनिबन्धनप्रामाण्यवर्णनं साधीय इति ।</p>
<p>यतो न साक्षात्कृतपुण्यपापः पुमान् प्रमाणप्रतिपन्नसत्त्वः ।<br>
अतो जगन्मोहयितुं प्रणीतं नरेण केनापि हि तन्त्रमेतत् ॥<br>
ननु च केवलतर्कबलादयं यदि सिषाधयिषापदमीश्वरः ।<br>
भवतु नाम तथा सति दूषणं श्रुतिशिरःप्रमितो हि महेश्वरः ॥</p>
<pre><code>यदा तु सकलभुवननिर्माणक्षमसर्वज्ञसर्वेश्वरपरम-  
</code></pre>
<p>पुरुषप्रतिपादकानि नित्त्यागमवचनान्येव बहुलमुपलभ्यन्ते<br>
कथं तदा तदनुभवमूलस्मरणप्रामाण्यानङ्गीकरणम् ।<br>
न च परिनिष्ठतवस्तुगोचरतया तानि<br>
प्रमाणमर्यादामतिपतन्ति तादृशामपि<br>
प्रमाणान्तरसम्भेदातिदूरगोचराणां पौरुषेयवचसां<br>
स्वरससमासादितप्रामाण्यवारणायोगात् ।<br>
न च सिद्धे वस्तुनि साधकबाधकयोरन्यतरोपनिपातसम्भव-<br>
प्रसक्तेर्भावितानुबादविपर्ययपर्यालोचनया तद्गोचरवचसः<br>
प्रामाण्यप्रच्युतिः कार्यनिष्ठस्यापि तत्प्रसङ्गात्, कार्यमपि हि<br>
मानान्तरवेद्यमेव लौकिकं समिदाहरणादि, तच्च<br>
मानान्तरेणापि वेदमोदनपाकवादित्यभ्युपगमात् ।<br>
अथ<br>
विलक्षणाग्निहोत्रादिविषयकार्यस्यासम्भावितमानान्तरतया<br>
तत्प्रतिपादयद्वचः प्रमाणम्, हन्त तर्हि<br>
निरतिशयावबोधैश्वर्यमहानन्दसन्दोहवपुषि भगवति न<br>
मानान्तरगन्धसम्बन्ध इति सर्वं समानमन्यत्राभिनिवेशात् ।</p>
<pre><code>अपि च प्रवृत्तप्रमाणान्तरमपि स्वगोचरं तद्गोचरतया   
</code></pre>
<p>नावभासयतीति परमपि प्रमाणमेव<br>
कुतस्तदुपनिपातसम्भावनयाऽनुवादत्वम्, कथं वा<br>
प्रत्यस्तमितसमस्तपुरुषाशयदोषसंस्पर्शनित्यागमभुवः<br>
प्रत्त्ययस्य पूर्वोपमर्दकतयोन्नियमानस्य<br>
सम्भाव्यमानविविधविप्लवैः प्रमाणान्तररैपवादापादनमिति<br>
यत्किञ्चिदेतत् ।<br>
इत्थञ्च श्रुतिशतसमधिगतविविधबोधैश्वर्यादिवैभवे<br>
भगवति सामान्यदर्शनावसितासार्वक्ष्यविग्रहवत्तादयो दोषा<br>
नावकाशमश्नुवते हुतभुजीव शैत्यादयः ।</p>
<p>ततश्च ।</p>
<p>श्रुतिमूर्ध्नि प्रसिद्धेन सर्वज्ञेनैव निर्मितम् ।<br>
तन्त्रं मिथ्येति वक्तुं नः कथं जिह्वा प्रवर्तते ॥<br>
अहो मन्दस्य मीमांसाश्रमहानिर्विजृम्भते ।<br>
मीमांसामांसलञ्चेतः कथमित्थं प्रमाद्यति ॥<br>
कार्ये मानान्तरापूर्वे समस्तं वैदिकं वचः ।<br>
प्रमाणमिति हि प्राज्ञाः मन्यन्ते मान्यबुद्धयः ॥<br>
पदानां तत्परत्वेन व्युत्पत्तेरवधारणात् ।<br>
न खल्वन्यपरे शब्दे व्युत्पत्तेरस्ति सम्भवः ॥</p>
<pre><code>तथा हि वृद्धयोर्व्यवहरतोरेकतरवृद्धप्रयुक्तशब्द-  
</code></pre>
<p>श्रवणसमनन्तरजनितान्यतरवृद्धसमवेतचेष्टां दृष्ट्वा<br>
अन्यथाऽनुपपत्त्युन्नीयमाना<br>
शब्दशक्तिस्तदुपपादककार्यपर्यवसायिन्येवावसीयते, प्रतीता हि<br>
स्वकार्यसन्ताने कार्यसंविदेव तत्तद्विशिष्टचेष्टाहेतुतया<br>
तदयमिहापि तादृशीं प्रवृत्तिं पश्यन्नेवमाकलयति ।<br>
नूनमितस्सकाशादस्य कार्यसंविदाविरासीत् यदयमेतदनन्तरं<br>
प्रवर्तत इति, एवं च<br>
समस्तव्यवहारानुगतप्रवृत्तिनिमित्तकार्यप्रतिपादनपरतया<br>
व्युत्पन्ने शब्दे यत्पदावापोद्धारानुयायिनोयेऽर्थभागास्ते<br>
प्रथमावगतप्रधानभूतकार्यानुगुणतया तैस्तैरभिधीयन्ते<br>
इत्यध्यवस्यति, तत्र च लिङादयोऽव्यभिचरितकार्यसंविदः<br>
कार्यशरीरमेव साक्षात्समर्पयन्ति तिङादयस्तु<br>
तदपेक्षिताधिकाराद्यनुबन्धप्रतिपादनमुखेन<br>
तत्समन्वयमनुभवन्तीति ।<br>
न च पुत्रजननादिस्वरूपावेदनपर्यवसायिनः<br>
पदनिचयस्याविरलपुलकोदयवदनविकासादिभिरभिमतसुतजन्मादि-<br>
प्रतिपादनशक्तिनिश्चयः<br>
अजातातिवृत्तप्रत्त्युत्पन्नविविधहर्षहेतूपनीपातेयममुयेति<br>
निर्धृत्त्य प्रतिपत्तुमशक्यत्वात् ।<br>
एतेन व्युत्पन्नेतरपदसमभिव्याहृतवर्तमाननिर्देशेऽपि<br>
कार्यैदम्पर्यविरहितपदशक्तिनिश्चयप्रतिविधिरनुसन्धातव्य ।</p>
<p>पदान्तराणि यादृङ्क्षि व्युत्पद्यन्ते च तादृशम् ।<br>
इदञ्च पदमित्येव तत्र व्युत्पद्यते नरः ॥<br>
तानि कार्यान्वितस्वार्थबोधकानीति साधितम् ।<br>
अथ तद्बुद्धिहेतुत्वात् प्रामाण्यं भूतगोचरम् ॥<br>
इष्यते तदनेकान्तं पदेष्विति न शोभते ।<br>
अथ तत्परता हेतुस्ततश्च स्यादसिद्धता ॥<br>
न ह्यकार्यरूपे वस्तुनि क्वचिदपि शाब्दी बुद्धिः प्रर्यवस्यति ।</p>
<pre><code>याः पुनर्लौकिकशब्दश्रवणसमनन्तरभाविन्योऽन्वयाव-  
</code></pre>
<p>गतयस्ता आनुमानिक्योऽभिहिताः न शाब्द्य इत्युपपद्यत एव<br>
तासामतत्पर्यवसानम् ।</p>
<p>यदि तत्परताग्राहः शब्दानां नैव विद्यते ।<br>
अग्निहोत्रञ्जुहोतीति विधिः कस्मादुपेयते ॥<br>
अथ तत्र प्रमाणत्वे संवृत्तेऽपि च तावता ।<br>
पुरुषार्थत्वलाभाय विधिरभ्युपगम्यते ॥<br>
तदसन्न प्रमाणानां प्रयोजनवशानुगा ।<br>
प्रवृत्तिः किन्तु तन्मूलः प्रयोजनपरिग्रहः ॥</p>
<p>न खलु कनकमभिलषतः शिलावलोकनमनभिमतमिति<br>
कनकावलोकनताऽश्रयितुमुचिता ।</p>
<p>तात्पर्यमेव शब्दानां यावत्कार्ये न कल्पितम् ।<br>
न तावद्वर्तमानादि निर्देशे विधिकल्पनम् ॥</p>
<pre><code>एवञ्चोपनिषदामपि   
</code></pre>
<p>तत्रतत्राम्नायमानज्ञानोपासनादिविधिशेषतयाऽर्थो<br>
व्याकरणीयः, तदयमर्थः सर्वज्ञामानन्दमात्मानं<br>
जानीयात् इति ।<br>
न च तावता स्वरूपमपि सिध्यतीत्यध्यवसेयम् असत्येव रूपे<br>
तादृशि तथा विधानोपपत्तेः । यथैतदपितर्येव पितरञ्जानीयादिति<br>
तथा चानुद्गीथ ओङ्कार उद्गीथविधानमिति ।<br>
यानि पुनरात्मसत्यत्वनित्यत्ववादीनि वाक्यानि<br>
तान्यविशेषितकालकर्मविधानाक्षिप्यमाणामुष्मिकफलभोगो-<br>
चितचेतनकर्तृप्रतिपादनपराणि अतो न किञ्चिदपि वचो भूतेऽर्थे<br>
प्रमाणम् ।<br>
अतः (अत एवार्थवादानाममीति पा। ।) सर्वार्थवादानामपि<br>
परिनिष्ठितरुद्ररोदनादिप्रतिपादनपरतावारणोपपादनेन<br>
विदूरतरवर्तिविधिपदान्वयस्तावकतयाऽपि प्रदर्शितः<br>
तस्मादपर्यालोचितपूर्वापरपदतात्पर्याणामापातायात-<br>
श्रद्धाविरचितविग्रहोऽयमुद्ग्राहितः पुरुष इत्यलमतिविस्तरेण ।<br>
सिद्धमिदं न श्रुतितोऽप्यभिमतपुरुषातिशयः सिध्यतीति ।<br>
अपि च भवतु भूतमपि वस्तु शास्त्रस्य विषयः, अथ च<br>
कथमिव चोदनाजनितधियमवधीर्य धर्माधर्मौ विजानाति<br>
कश्चिदित्यभ्युपेयते सर्वज्ञता हि प्रसिद्धैरेव प्रमाणैः<br>
यथायथमर्थानवगच्छतोऽपि सङ्गच्छते, न हि तदस्ति वचनं<br>
यदस्य प्रसिद्धबुद्ध्युत्पादनहेतुहानमुखेन सार्वज्ञ्यं<br>
ज्ञापयति ।<br>
यद्यपि किञ्चिदभविष्यत् तथाऽपि<br>
परस्परान्वयाऽनुचितपदार्थतयाऽर्थवादतयैव समर्थनीयं<br>
प्रमाणान्तरावगतयोग्यतादिपुरस्सरी पदेभ्यो<br>
वाक्यार्थबुद्धिरुपजायमाना<br>
प्रथमतरनिपतितापेक्षितप्रमाणान्तरविरोधे कथमिव<br>
जनिमनुभवतीति सम्भावयामः ।</p>
<p>प्रत्यक्षादिप्रतिक्षिप्तगोचरं वचनं यदि ।<br>
अपि को नु तादात्म्यं विहन्त्यादित्ययूपयोः ॥<br>
अपि चास्ति नरः कश्चित् तादृशातिशयाश्रयः ।<br>
सिषाधयिषितग्रन्थप्रामाण्यस्य किमागतम् ॥</p>
<p>ननु च तादृशपुरुषेण विरचितमिदमिति<br>
पञ्चरात्रगोत्रानुसारिणः स्मरन्ति । पाशुपता वा किन्न स्मरन्ति,<br>
तेऽपि स्वदर्शनादर्शकमखिलजगदध्यक्षमाचक्षते<br>
तथाऽन्येऽपि ।<br>
न च सर्वेऽमी सर्वज्ञा विरुद्धार्थोपदेशानुपपत्तेः ।<br>
य एव च वादिनामेकस्य वादिनः सर्वज्ञसिद्धौ हेतुर्भवति स<br>
सर्वेषां साधारणः तदिह बहुषु<br>
परस्परविरुद्धमर्थमहमहमिकयोपदिशत्सु कतमं<br>
सर्वज्ञमध्यवसामः ।</p>
<p>यथाऽह ।</p>
<p>सर्वज्ञेषु च भूयस्सु विरुद्धार्थोपदेशिषु ।<br>
तुल्यहेतुषु सर्वेषु को नामैकोनिरूप्यताम् ॥</p>
<p>इति, ।</p>
<p>स्वतन्त्राधिगमाधीनं सर्वज्ञपरिकल्पनम् ।<br>
परस्परप्रतीघातात्सर्वाप्रामाण्यमावहेत् ॥<br>
ननु, श्रुतिस्मृतिप्रसिद्धेन वासुदेवेन भाषितम् ।<br>
कथं तन्त्रान्तरैरेतत् तुल्यकक्ष्यां निवेक्ष्यते ॥<br>
तथा हि पौरुषे सूक्ते श्रूयते तस्य वैभवम् ।<br>
पद्भ्यां भूमिर्दिशश्श्रोत्रादित्यादीदन्तथा परम् ॥<br>
सूर्याचन्द्रमसौ धाता यथापूर्वमकल्पयत् इति, ।<br>
तथा स ब्रह्मा स शिव इति, तद्विष्णोः परमम्पदम् ।<br>
न तस्य कश्चित् पतिरस्ति लोके<br>
न चेशिता तस्य च नैव लिङ्गम् ।<br>
इतीरयन्ति श्रुतयोऽस्य भूतिं<br>
जगज्जनिस्थेमपिधाचिन्हाम् ॥</p>
<p>विष्णोस्सकाशादुद्भूतं जगत्तत्रैव च स्थितम् ।<br>
स्थितिसंयमकर्ताऽसावित्याह स्म पराशरः ॥<br>
इत्थं तमेव सर्वेशं मनुरप्याह तद्यथा ।<br>
नारायणः परोऽव्यक्तादण्डमव्यक्तसम्भवम् । इति,<br>
इत्थं नानाश्रुतिमुनिवचस्सन्ततस्तूयमान-<br>
ज्ञानैश्वर्यः परमपुरुषः पञ्चरात्रं व्यधत्त ।<br>
तच्चेदेतच्छुतिपथपरिभ्रष्टतन्त्रैः समानं<br>
पातृत्वेन प्रसजति तदा सोमपस्ते सुरापैः ॥<br>
नैतज्ज्यायः किमङ्ग श्रुतिषु भगवतो न प्रसिद्धा विशुद्ध-<br>
ज्ञानैश्वर्यादिधर्मास्त्रिपुरविजयिनस्तेन यत्किञ्चिदेतत् ।<br>
यद्वा देवस्स एव त्रिभुवनभवनत्राणविध्वंसहेतुः ।<br>
वेदान्तैकप्रमाणः कथयति स कथं वेदगोष्ठीबहिःष्ठम् ॥</p>
<p>तथा हि भगवतः पशुपतेरपि<br>
सार्वज्ञ्यसर्वैश्वर्यावेदिकाः श्रुतयो बहुलमुपलभ्यन्ते<br>
यस्सर्वज्ञस्स सर्ववित् । तमीश्वराणां परमं महेश्वरम्<br>
इत्याद्याः ।</p>
<p>सर्वज्ञेश्वरशब्दौ च नर्ते देवात्पिनाकिनः ।<br>
उत्पत्तिशक्त्या वर्तेते सत्यप्यन्यत्र तद्वति ॥<br>
किञ्च सर्वज्ञशब्देन सर्वज्ञे प्रतिपादिते ।<br>
पौनरुक्त्यं प्रसज्येत सर्वविद्ग्रहणस्य वः ॥<br>
अतः सर्वज्ञशब्दोऽयं महादेवैकगोचरः ।<br>
तथा च स्कन्दलिङ्गादिपुराणानि पिनाकिनः ॥<br>
उपक्षीणानि सार्वज्ञ्यसर्वैश्वर्योपपादने ।<br>
ततश्च तत्प्रणीतत्वात् प्रामाण्यमनया दिशा ॥<br>
प्राप्तं पाशुपतं तन्त्रं तत्रान्योन्यविरोधतः ।<br>
सर्वतन्त्रप्रमाणत्वविपर्यासः प्रसज्यते ॥</p>
<pre><code>अपि च भवतु भगवान् वासुदेव एवौपनिषदः पुरुषः, अथ च   
</code></pre>
<p>स कथमिव श्रुतिपरिपन्थितन्त्रमेतत्प्रणयेतेत्युत्प्रेक्ष्येत य एवमाह<br>
श्रुतिस्मृती ममैवाज्ञे इति ततश्च ।</p>
<p>वासुदेवाभिधानेन केनचिद् विप्रलिप्सुना ।<br>
प्रणीतं प्रस्तुतं तन्त्रमिति निश्चिनुमो वयम् ॥</p>
<p>अस्तु वा समस्तजगदध्यक्षो वासुदेव एवास्य तन्त्रस्य प्रणेता<br>
तथाऽपि ।</p>
<p>मायामोहनविग्रहेण हरिणा देवद्रुहां संहतिम् ।<br>
हन्तुं मोहयताऽहितान्यभिहितान्याहुर्हि तच्छद्मना ॥<br>
एवं किन्नु नयन्नयन्निजमहामायागुहागव्हरम् ।<br>
व्याजहे? किमिदं न वेति विशये जाते कथं निर्णयः ॥<br>
प्रत्त्युत भ्रमयन्नेव व्याजहारेति गम्यते ।<br>
वैदिकैरगृहीतत्त्वात् तथाऽर्हतमतः यथा ॥</p>
<p>वैदिकापरिग्रहश्च प्रागेव प्रपञ्चित इति, तस्मान्न<br>
स्वतन्त्रानुभवमूलतया प्रमाणम् ।</p>
<p>नापि मन्वादिस्मरणवदित्यनुपपन्नं पञ्चरात्रस्मरणम् ।</p>
<p>यदि मन्वादिवद्देवः शुश्रूषापरितोषितात् ।<br>
आचार्याल्लब्धवेदार्थस्तन्त्रमेतदचीक्लपत् ॥<br>
स्वातन्त्र्यकल्पनाऽमुष्य व्यर्था मिथ्या तथा सति ।<br>
अनधीतोऽपि वेदोऽस्य प्रतिभातीत्यलौकिकम् ॥<br>
अत्र वार्त्तिककारेण ये दोषास्समुदीरिताः ।<br>
ते च सर्वेऽनुसन्धेयाः पुरुषातिशयादयः ॥</p>
<p>किञ्च ।</p>
<p>शैवं पाशुपतञ्चैव बौद्धमप्यार्हतं तथा ।<br>
कापालं पञ्चरात्रञ्चेत्त्येवं पाषण्डता स्मृतेः ॥<br>
वैदिकं तान्त्रिकं चेति विभागकरणादपि ।<br>
गम्यते पञ्चरात्रस्य वेदबाह्यत्वनिश्चयः ॥<br>
शैवं पाशुपतं सौम्यं लागुडञ्च चतुर्विधम् ।<br>
तन्त्रभेदः समुद्दिष्टः सङ्करं न समाचरेत् ॥ इति , ।</p>
<p>तथा ।</p>
<p>भाक्तं भागवतञ्चैव सात्वतं च त्रिधा मतम् ।<br>
इत्येवं तन्त्रभेदोक्तिः पञ्चरात्रेऽपि दृश्यते ॥</p>
<p>किञ्च ।</p>
<p>श्रुतिस्मृतिप्रतिक्षिप्तजीवजन्मादिगोचरम् ।<br>
न्यायहीनं वचस्तथ्यमिति हास्यमिदम्महत् ॥<br>
तथा च श्रुतिः अविनाशी वा अरेऽयमात्मा अनुच्छित्तिधर्मा<br>
मात्रासंसर्गस्तस्य भवति इति तथा जीवापेतं वाब किलेदम्म्रियते<br>
न जीवो म्रियते इति ।<br>
स्यादेतत् उच्छेदाभावमात्रप्रतिपादकमेतद्वचनं न<br>
जन्माभावमवगमयतीति ।</p>
<p>न, अनुच्छेदाभिधानेन जन्माभावोऽवसीयते ।<br>
न ह्यस्ति सम्भवो भावो जातो नैव क्षरेदिति ॥</p>
<p>ननु च, सदेव सौम्येदमिति सदेकत्वावधारणात् ।<br>
प्राक्सृष्टिकालाज्जीवानामभावोऽध्यवसीयते ।</p>
<p>यदि जीवाः पृथग्भूताः प्राक् सृष्टेः स्युः परात्मवत् ।<br>
कथमेतत्सदेवेति तदेकत्वावधारणम् ।<br>
अत्रोच्यते सदेवे?ति यदेकत्वावधारणम् ।<br>
तत्सिसृक्षितवाय्वम्बुवियत्प्रभृतिगोचरम् ॥<br>
पर्युदासिष्यताऽनेन वचसा चेतनो यदि ।<br>
गगनादेरिवास्यापि जननं निरदेक्ष्यत ॥<br>
न च निर्दिश्यते तेन न जीवो जनिमृच्छति ।<br>
तत्तेजोऽसृजतेत्त्यादौ जीवसर्गो हि नः श्रुतः ॥</p>
<p>ननु च यतो वा इमानि भूतानि इत्यत्र जीवानामेव<br>
जननजीवनप्रायणाभिसंवेशनानि प्रतीयन्ते ।</p>
<p>तथा हि भूतशब्दोऽयं जीवानामभिधायकः ।<br>
भ्रामयन् सर्वभूतानीत्येवमादिषु दर्शनात् ॥<br>
जीवन्तीति हि शब्दोऽयं जीवेष्वेवावकल्पते ।<br>
तेन जायन्त इत्येतज् ज्ञायते जीवगोचरम् ॥</p>
<p>तदिदमनुपपन्नं भूतशब्दो विहायः-<br>
पवनहुतभुगम्भोमेदिनीषु प्रसिद्धः ।<br>
पदमिदमितरस्मिंल्लक्षणावृत्ति तेषां<br>
बहुविधपरिणामो गीयते जीवनञ्च ॥<br>
प्रथममधिगता ये खादयो भूतशब्दा-<br>
त्तदनुगुणतयाऽर्थं वक्ति जीवन्ति शब्दः ।<br>
यदि च भवति जीवे भूतशब्दस्तदानी-<br>
मपि वदति तदीयञ्जन्म देहानुबन्धि ॥<br>
अतो जीवपरत्त्वेऽपि भूतशब्दस्य युज्यते ।<br>
जायन्त इति शब्दोऽयं गौर्ज्जातो गच्छतीति वत् ॥<br>
तथाजोह्येक इत्त्याद्याः श्रुतयोऽन्याश्च सन्ति नः ।<br>
जीवानुत्पत्तिवादिन्यस्तथा भगवतोवचः ॥</p>
<p>प्रकृतिं पुरुषञ्चैव विद्ध्यनादी उभावपि । अजो<br>
नित्त्यश्शाश्वतोऽयं पुराणः । न जायते म्रियते वा कदाचित् । इत्यादि ।</p>
<p>न्यायश्च ।</p>
<p>विवादाध्यासितो जीवो न जातु जनिमृच्छति ।<br>
द्रव्यत्वे सत्त्यमूर्तत्वाच्चिद्रूपत्वात्परात्मवत् ॥<br>
पश्यन्तः पौरुषेयत्वे दूषणान्युक्तया दिशा ।<br>
अनन्यगतयः केचित् तन्त्रं नित्यमतिष्ठिपन् ॥<br>
तदेतत् स्वहृदयनिहितविशदतरकर्त्रस्मरणप्रतिहतमभिधीयत<br>
इत्युपेक्षणीयम् ।</p>
<p>किञ्च ।</p>
<p>इत्थं पाशुपतादीनां न्यायः किं दण्डवारितः ।<br>
तथाऽस्त्विति यदि ब्रूयाद् व्याघातस्स्यात् परस्परम् ॥<br>
सर्वलोकप्रसिद्धा च वासुदेवप्रणीतता ।<br>
न हातुं शक्यते यद्वद्वेदस्यापौरुषेयता ॥</p>
<p>अथो कश्चिद् ब्रूयादनुदयविपर्यासविशयैस्त्रिरूपे प्रामाण्ये<br>
कतरदिह जोघुष्यत इति । स वक्तव्यः किन्नु त्वदभिलषितं लागुडमते<br>
तदेवेति ज्ञात्वा नियमितमदश्शाम्यतु भवान् ।<br>
तदेवमुदीरितन्यायश्रुतिस्मृतीतिहासपुराणन्यायविरुद्धाभि-<br>
धानेन, समस्तशिष्टजनपरिग्रहविरहेण च,<br>
स्वर्गापवर्गावसानोपदेशव्याजेन केनापि जगद्वञ्चयितुं<br>
विरचितानि पञ्चरात्रतन्त्राणीति मन्यामहे ।</p>
<p>ईदृशापस्मृतिविषयमेव तद्वचः ।</p>
<p>या वेदबाह्याः स्मृतयो याश्च काश्च कुदृष्टयः ।<br>
सर्वास्ता निष्फलाः प्रेत्य तमोनिष्ठा हि ताः स्मृताः ॥</p>
<p>इति ।</p>
<p>ईदृशदुर्मार्गानुगामिन एव तेऽपि एषां वाङ्मात्रेणापि<br>
अर्चनं निषिध्यते, उक्तञ्च ।</p>
<p>एत एव च ते येषां वाङ्मात्रेणापि नार्चनम् ।<br>
पाषण्डिनो विकर्मस्थान वैडालव्रतिकाञ्ञ्छठान् ॥<br>
हैतुकान् बकवृत्तिंश्च वाङ्मात्रेणापि नार्चयेत् ।</p>
<p>इति ।</p>
<p>इत्युपन्यस्तया नीत्या पञ्चरात्रमशेषतः ।<br>
अप्रमाणमिति प्राप्तमेवं प्रप्तेऽभिधीयते ॥<br>
विवादाध्यासितं तन्त्रं प्रमाणमिति गृह्यताम् ।<br>
निर्दोषज्ञानजन्मत्वाज् ज्योतिष्टोमादिवाक्यवत् ॥<br>
न तावदनुमानेऽस्मिन् न्यायशास्त्रपरीक्षिताः ।<br>
दोषा मृगयितुं शक्यास्तत्र पक्षः परीक्ष्यताम् ॥<br>
पक्षो नाम प्रतिज्ञाऽर्थः स च सिद्धेन केनचित् ।<br>
स्वयं सिद्धो विशिष्टस्सन् यः साधयितुमीप्सितः ॥</p>
<p>तत्र न तावदप्रसिद्धविशेषणः पक्षः, प्रामाण्यनाम्नः<br>
पदार्थस्य उभयवादिसिद्धत्वात् प्रत्यक्षादौ,<br>
नाप्यप्रसिद्धविशेष्यः पञ्चरात्रशास्त्रस्य सर्वलोकप्रसिद्धत्वात्,<br>
नापि सिद्धसाधनः, प्रस्तुतशास्त्रप्रामण्यस्य<br>
प्रतिवादिनोऽसिद्धत्वात्, न च प्रत्यक्षविरुद्धः<br>
अप्रामाण्यस्यातीन्द्रियत्वात्, नाप्यनुमानविरुद्धः, अनुपलम्भनात्<br>
।<br>
ननूपलभ्यत एवानुमानम्  पञ्चरात्रशास्त्रमप्रमाणम्<br>
वेदबाह्यत्वात् बौद्धागमवत् ।</p>
<p>अत्र ब्रूमः कतरदिहाप्रामाण्यं सिषाधयिषितं यदि<br>
ज्ञानानुत्पत्तिलक्षणं ततः प्रत्यक्षविरोधः, प्रत्यक्षं हि<br>
विदितपदतदर्थसङ्गतेः श्रोतुः<br>
पञ्चरात्रशास्त्रवाक्यश्रवणसमनन्तरमुपजायमानं<br>
तदर्थविषयं ज्ञानम् ।<br>
नापि संशयलक्षणं तत एव विरोधात् न खलु पद्ममध्ये<br>
चतुर्बाहुं पूजयेत्पुरुषोत्तमम् इतीदं वचनं पूजयेन्न वेति<br>
संशयितं प्रत्ययमुत्पादयति, नापि विपर्यपलक्षणं<br>
योग्यानुपलम्भाभावात्, अनागतविपर्ययोत्प्रेक्षायाः<br>
प्रत्यक्षविरोधात् अशेषव्यवहारोच्छेदहेतुत्वाच्च, प्रपञ्चयिष्यते<br>
चैतदुपरिष्टात् ।<br>
आगमविरुद्धञ्च ।</p>
<pre><code>	पञ्चरात्रागमे स्वार्थस्तथैवेत्यवबोधनात् ।  
	अथ तस्याप्रमाणत्वे तद्विरोधो न दूषणम् ॥  
</code></pre>
<p>हन्त एवं सति तदप्रामाण्येऽनुमानप्रामाण्यम्<br>
अनुमानप्रामाण्ये तदप्रामण्यमित्यन्योन्याश्रयणम् ।<br>
अपि च किमिदं वेदबाह्यत्वं यदि वेदान्यत्वं ततः<br>
प्रत्यक्षादिभिरनैकान्तः । अथ शब्दत्वे सतीति हेतुर्विशेष्यते ततो<br>
निग्रहस्थानम्, यथाऽहुः निर्विशेषहेतुप्रयोगे<br>
पुनर्विशेषणोपादानं निग्रहः, इति, अनैकान्तिकश्च मन्वादिवाक्यै<br>
।</p>
<p>अथैतद्दोषहानाय वेदबाह्यत्वशब्दतः ।<br>
आवेदमूलतां मन्द मन्यसे किन्नु तार्किक ? ॥</p>
<p>तेनायमर्थः शब्दत्वे सत्यवेदमूलत्वादिति, ततो वेदैरनैकान्त्यम्,<br>
अथवा अवेदत्वे सति शब्दत्वे सति अवेदमूलत्वादिति हेतुः, तथापि ।</p>
<p>सन्ति नद्यास्तटे वृक्षा इत्याद्याप्तोपदेशनैः ।<br>
अवेदमूलैर्दुर्वारमनैकान्त्यं प्रसज्यते ॥</p>
<p>अथ अवेदत्वे सति शब्दत्वे सति कार्यविषयत्वे सति अवेदमूलत्वं<br>
हेतुः, अत्रापि अजीर्णे मन्दमश्नीयादित्यादौ व्यभिचारिता ।<br>
अथोक्तविशेषणविशिष्टत्वे धर्माधर्मविषयत्वेऽपि<br>
सत्त्यवेदमूलत्वादिति हेतुः, ततो भागासिद्धो हेतुः, न हि<br>
पञ्चरात्रशास्त्रं कृत्स्नं धर्माधर्मविषयम् ।<br>
ब्रह्मविषयाणामेव वचसां बाहुल्यात् ।<br>
अथ प्रमाणान्तरायोग्यार्थत्वे सतीति विशेषः तत्रापि<br>
सैवासिद्धिः, भगवत्प्रत्यक्षस्य<br>
धर्माधर्मादिसमस्तवस्तुगोचरस्य श्रुतिशतप्रसिद्धत्वात्<br>
तच्चैतदनन्तरमेव वक्ष्यामः,<br>
तदलमनेनाशिक्षिताक्षपादमतानामप्रतिष्ठितप्रतिभाविजृम्भिते<br>
न ।<br>
सम्भाव्यमानान्यप्यनुमानान्तराणि परस्तादुपन्यस्य<br>
निरस्यन्ते अतो नानुमानविरुद्धः पक्षः ।<br>
नाप्यागमविरुद्धः<br>
पञ्चरात्रशास्त्रप्रामाण्यप्रतिपादकस्य इदम्महोपनिषदम्<br>
इत्याद्यागमशतस्य प्रदर्शयिष्यमाणत्वात् ।<br>
स्ववचन  स्वाभ्युपगम <br>
सर्वलोकप्रसिद्धिविरोधाश्शब्दविरोधप्रकारास्त्वनाशङ्कनीया<br>
एव, तथा हि न तावत् स्ववचनविरोधः, स हि त्रेधा उक्तिमात्रविरोधः,<br>
धर्मोक्तिविरोधः, धर्म्युक्तिविरोधश्चेति, तत्र न<br>
तावदुक्तिमात्रविरुद्धोऽयं पक्षः, न हि पञ्चरात्रशास्त्रं<br>
प्रमाणमिति प्रतिज्ञावचनं स्वार्थं व्याहन्ति यथा<br>
यावज्जीवमहं मौनी इति, नापि धर्मोक्तिविरोधः, न हि प्रामाण्यं<br>
पञ्चरात्रोद्देशेन विधीयमानं पक्षं प्रतिक्षिपति<br>
सर्ववाक्यानामिव मिथ्यात्ववचनम्, नापि धर्म्युक्तिविरोधः,<br>
सत्यपि धर्मिणि धर्मान्वयस्याऽविरुद्धत्वात्, न हि जननीत्वमिव<br>
वन्ध्यात्वेन पञ्चरात्रशास्त्रत्वं प्रामाण्येन विरुद्धम्, (प्। ३२)<br>
न हि विवादाध्यासितस्य प्रामाण्यप्रतिज्ञाने तत्र<br>
श्रुत्युक्तधर्मिविशेषविरोधः ।<br>
विहितर्हिसानामिवाधर्मत्वप्रतिज्ञाने<br>
विवादाध्यासस्योपलक्षत्वात्, अतो वा नागमविरोधः, तदेवं<br>
प्रतिपन्नः पक्षः ।<br>
नापि हेतोरनैकान्तिकत्वादयो दोषाः । तथा हि न<br>
तावदनैकान्तिकः, स हि द्वेधा साधारणासाधारणभेदात् यथा<br>
पृथिवी नित्यत्वसाधने प्रमेयत्वं साधारणः,<br>
असाधारणस्यतत्रैव गन्धवत्त्वम्, तत्र न<br>
तावन्निर्दोषज्ञानकारणत्वं प्रमाणाप्रमाणसाधारणं<br>
येन साधारणानैकान्तिकं स्यात्, न हि<br>
निर्द्दोषज्ञानकारणत्वमप्रमाणभूतविप्रलम्भकवचनादिषु<br>
विपक्षेषु दृष्टचरम् ।<br>
नाप्यसाधारणः ज्योतिष्टोमादिवाक्यदृष्टान्ताभिधानेनैव<br>
सपक्षान्वयस्य प्रदर्शित् ।<br>
नापि विरुद्धः, विपरीतव्याप्त्यभावात्, न हि<br>
निर्द्दोषज्ञानकारणत्वमप्रामाण्येन व्याप्तम् ।<br>
न च कालात्ययापदिष्टः प्रत्यक्षविरोधाभावात्<br>
आगमानुगुण्याच्च ।<br>
न चासिद्धत्वम्, असिद्धिर्हि आश्रयतः स्वरूपतो वा<br>
तावदाश्रयासिद्धिः, पञ्चरात्रशास्त्रस्याश्रयत्वात्, नापि<br>
स्वरूपासिद्धः, सोऽपि त्रेधा अज्ञान  सन्देह  विपर्ययभेदात्, न<br>
तावदज्ञानासिद्धिः, तत्प्रतिपादकशब्दोच्चारणात्, नापि<br>
सन्दिग्धासिद्धः, निर्दोषत्वस्य वादिनः स्वयं सिद्धत्वात्,<br>
प्रतिवादिनोऽपि दोषानुपलम्भादेवानायाससिद्धत्वात्,<br>
विपर्ययासिद्धिस्तु दूरोत्सारितैव ।<br>
ननु कथं पौरुषेयत्वसामान्यादापतन्ती दोषसम्भावना<br>
अपनीयते पञ्चरात्रमन्त्राणां कथं<br>
वाक्यत्वसामान्यादापतन्ती वेदेषु सा वार्यते, अपौरुषेयत्वादिति<br>
चेत्तादिहापि सर्वज्ञावाप्तकामपरमपुरुषप्रणीततयेत्यवगम्य<br>
शाम्यतु भवान् ।</p>
<p>एतदुक्तं भवति ।</p>
<p>नैव शब्दे स्वतो दोषाः प्रामाण्यपरिपन्थिनः ।<br>
सन्ति किन्तु स्वतस्तस्य प्रमाणत्वमिति स्थितिः ॥<br>
वक्तुराशयदोषेण केषुचित्तदपोद्यते ।<br>
अङ्गुल्यग्रेऽस्ति मातङ्गयूथमित्येवमादिषु ॥<br>
प्रस्तुतग्रन्थसन्दर्भे वक्तुराशयगामिनीम् ।<br>
दोषशङ्कां त्रयीमूर्द्धध्वनिरेवापमार्ष्टि नः ॥<br>
वदन्ति खलु वेदान्ताः सर्वज्ञं जगतः पतिम् ।<br>
महाकारुणिकं तस्मिन् विप्रलम्भादयः कथम् ॥</p>
<p>ननु च ।</p>
<p>सिद्धे वस्तुनि शब्दानां प्रामाण्यं नेत्यवादिषम् ।<br>
तत्परेषु प्रयोगेषु व्युत्पत्त्यग्रहणादिति ॥<br>
तदसत्सिद्धमप्यर्थमाचक्षाणाः प्रयोगतः ।<br>
लौकिकाः प्रतिपद्यन्तेः शक्तिं कार्यपरादिव ॥</p>
<pre><code>तद्यथा पुत्रस्ते जात इति   
</code></pre>
<p>वचनश्रवणानन्तरजनितविशिष्टवदनविकासावसानसमनन्तरं<br>
हृष्टोऽयमिति प्रतिपद्य हर्षोऽयं प्रियार्थावगमनिबन्धन इति<br>
स्वात्मन्याकलयन् मध्यमवृद्धस्यापि तन्निबन्धनमेव<br>
हर्षमनुमिमानस्तद्भावभावितया शब्दस्यैव<br>
प्रियार्थाऽवबोधकतामव्यवस्यति ।<br>
तत्राप्यतीतानागतादिभेदभिन्नेषु<br>
हर्षहेतुषूपप्लवमानेषु कस्य वक्ताऽयमिति विचिकित्सोदये सति ।</p>
<p>तदनन्तरसञ्जातजातकर्मावबोधतः ।<br>
तद्धेतुभूतः कोऽपीति निश्चिन्वन्नात्मनः पुरा ॥<br>
कर्तव्यं जातकर्मेति प्रतीतेः किन्नु कारणम् ।<br>
प्रतीतं प्रियमित्येवं विमृशन्नवगच्छति ॥<br>
पुत्रजन्मैव निवान्यदिति व्युत्पित्सुरर्भकः ।</p>
<p>तत्र च ।</p>
<p>आवापोद्धारभेदेन पदानां शक्तिनिश्चयः ।<br>
उपपद्यत इत्येवं सिद्धासिद्धार्थवाचिता ॥</p>
<p>ननु न तद्भावभावितामात्रेण कार्यकारणभावः, अति प्रसङ्गात्<br>
।<br>
न च जातकर्मकर्तव्यताऽवगतिर्नियमेन<br>
प्रियार्थावगमपुरस्सरी, दृश्यते हि<br>
कुटुम्बभरणायासविदूयमानमनसोऽप्रीतिपूर्विकापि<br>
तत्कर्तव्यतावगतिः, कार्यावगतिः किं शब्दकारणिका दृष्टा येन<br>
गामानयेत्यादौ गवानयनादिकर्तव्यतावगतिः<br>
शब्दकारणिकाऽभ्युपेयते ।<br>
अथ आकस्मिकत्वानुपपत्तेः सन्निहितशब्द एव तदवगमहेतुरिति<br>
चेत् समानोऽयं विधिरितरत्रापि ।</p>
<p>यापि प्रवृत्तिहेत्वर्थप्रतिपादकता क्वचित् ।<br>
लिङादिप्रत्ययावापहैतुकी साऽवसीयते ॥<br>
यश्च कार्यपरतामेवाखिलपदानामातिष्ठते,<br>
तेनाप्यावापोद्धारविनिर्द्धारितासंसृष्टशरीराणामेव<br>
गवाश्वादीनां तत्पदार्थता समर्थनीया, समर्थ्यमानापि<br>
कार्यान्वयिन्येव समर्थ्यत इति चेत् अलं व्यसनेन<br>
अन्यान्विताभिधानेनापि व्यवहारोपपत्तेः ।</p>
<p>अवश्याश्रयणीयेयमन्वितार्थाभिधायिता ।<br>
कार्यान्विताभिधायित्वमन्यथा दुर्वचं यतः ॥</p>
<pre><code>अव्याप्तञ्चैतत् कार्यान्वितमेव सर्वत्र पदाभिधेयमिति   
</code></pre>
<p>लिङादिषु व्यभिचारात्, लिङादयो हि<br>
परिनिष्ठिताधिकाराद्यनुबन्धसम्बन्धिनमेव स्वार्थमभिदधति<br>
।<br>
अथ तेष्वान्विताभिधानमितरत्र कार्यान्विताभिधानमिति चेत्<br>
तदर्द्धजरतीयम्, ततो वरं सर्वत्रान्विताभिधानमेवाश्रीयताम् ।</p>
<p>तस्मादाकाङ्क्षितासन्नयोग्यार्थान्तरसङ्गतेः ।<br>
स्वार्थे पदानां व्युत्पत्तिरास्थेया सर्ववादिभिः ॥<br>
यद्यपि प्रवृत्त्यनुपपत्तिसमधिगमनीयैव शब्दशक्तिस्तथाऽपि ।<br>
तटस्थोपायतामात्रं शब्दशक्तिविनिश्चये ।<br>
कार्यस्याश्रयितुं युक्तं प्रयोक्त्राकाशदेशवत् ॥<br>
अनन्यलभ्यश्शब्दार्थ इति न्यायविदस्स्थिताः ।<br>
तस्मान्नोपायभूतस्य कार्यस्यास्ति समन्वयः ॥<br>
व्युत्पन्नव्यवहारेषु पयःप्रतरणादिवत् ।</p>
<pre><code>यथैव हि ब्रह्मजातीयादिवज्रविशेषावधारणोपयोगिनोऽपि   
</code></pre>
<p>पयःप्रतरणादेरवधृतरत्नसत्त्वस्य न<br>
व्यवहारदशायामुपयोगः, एवं<br>
व्युत्पत्तिग्रहणसमयसमुपयुक्तस्यापि कार्यस्य न<br>
व्युत्पन्नदशायामुपयोगः ॥<br>
यदि च कार्यान्वितमेवार्थं शब्दाः प्रतिपादयन्ति कथं<br>
तेभ्यः परिनिष्ठितनदीतारफलादिसंसर्गावगमः, नायं<br>
मुख्यो लाक्षणिक इति चेत् क्व वा शब्दानां मुख्यप्रयोगः ।<br>
मानान्तरापूर्वे कार्य इति चेन्न तत्राव्युत्पन्नत्वेन<br>
प्रयोगानुपपत्तेः ।</p>
<pre><code>न हि मानान्तरापूर्वे व्युत्पत्तिरुपपद्यते ।  
न चाव्युत्पन्नशब्देभ्यः प्रत्ययोऽतिप्रसङ्गतः ॥  
</code></pre>
<p>योऽपि मन्यते लोके किर्याकार्ये व्युत्पन्नशब्दः<br>
फलपदसमभिव्याहारबलप्रतिलब्धतत्साधनभावभङ्गुरयाग्<br>
आदिधात्वर्थोत्तीर्णापूर्वकार्याभिधानशक्तिर्वेदे मोदते, लोके तु<br>
सं (सममुग्धेनेति पा। ।)मुग्धेनापि व्यवहारोपपत्तेर्न<br>
शब्दार्थतत्त्वावधारणमाद्रियते इति ।<br>
तस्यापीदं मनोरथमात्रम्, न हि क्रियाकार्ये<br>
व्युत्पन्नस्थायिकार्यं प्रतिपादयति अतिप्रसङ्गात् ।<br>
यदि वृद्धव्यवहारे<br>
समधिगतपदसामर्थ्येऽनुरुध्यमानेऽन्वयावगतिर्नोपपद्यते,<br>
मोपपादि न न तु तदनुपपत्त्या कॢप्तशक्तिपरित्यागेन<br>
शब्दशक्त्यन्तरं भजते कामं लक्षणाऽश्रीयताम् ।<br>
न हि विरुद्धार्थपदसमभिव्याहारे<br>
पदानामभिधानमेवान्यथा नीयते,<br>
सर्वशब्दार्थेष्वनाश्वासप्रसङ्गात् ।</p>
<p>किञ्च मानान्तरापूर्वकार्यबोधनशक्तता ।<br>
न कर्मफलसम्बन्धसिद्ध्यै तावदुपेयते ॥<br>
नैयोगिकस्स सम्बन्धो न पुनर्वैनियोगिकः ।<br>
धात्वर्थोत्तीर्णकार्यात्मा न कर्मफलसङ्गमात् ॥<br>
ऋते सिध्यति सबन्धस्स च तस्मादृते न हि ।</p>
<p>ततश्च दुरुत्तरमितरेतराश्रयणम् ।</p>
<p>साध्यस्वर्गविशिष्टस्य पुरुषस्य प्रवर्तकः ।<br>
न स्यादिति तदिष्टार्थसाधनं न भवेद्विधिः ॥<br>
भङ्गुरो न च धात्वर्थः करणत्वेन कल्पते ।<br>
इति तद्भिन्नकार्यार्थबोधकत्वं यदुच्यते ॥<br>
तदसन्न हि साध्येन स्वर्गेणायं विशेष्यते ।<br>
स्वर्गं कामयमानो हि पुरुषोऽत्र नियुज्यते ॥</p>
<p>न हि स्वर्गोऽधिकारिविशेषणं साध्यत्वात् ।</p>
<p>सिद्धमेव हि सर्वस्य नियोज्यस्य विशेषणम् ।<br>
जीवनादि तथैवेह कामनैव विशेषणम् ॥</p>
<pre><code>अपि च नियोज्यविशेषणतामनुभवतः स्वर्गादेः कीदृशं   
</code></pre>
<p>साध्यत्वम् ।</p>
<p>यदि साधनसम्बन्धयोग्यत्वं नैव तावता ।<br>
स्वर्गेण सिध्यता भाव्यं यावद्योगमजन्मतः ॥<br>
सिद्धिपर्यन्तता तस्य नियोगैकप्रमाणिका ।<br>
नियोगस्तत्प्रमाणश्चेत्त्यन्योन्याश्रयणं ध्रुवम् ॥<br>
यदि स्वर्गस्य साध्यत्वं न नियोगस्य साध्यता ।<br>
साध्यद्वयञ्च नैकस्मिन् वाक्ये सम्बन्धमर्हति ॥</p>
<pre><code>स्वतन्त्रं हि साध्यद्वयमेकवाक्यतां निरणाद्धि   
</code></pre>
<p>नानुगुणम्, अनुगुणञ्चैतत्साध्यद्वयं<br>
नियोगसिद्धिनान्तरीयकत्वात् स्वर्गसिद्धेः, यदाह नियोगसिद्धौ<br>
सर्वं तदनुगुणम् इति केन नेष्यते नियोगसिध्यर्था फलसिद्धिरिति च,<br>
तस्मादविरोध इति चेत्तन्न ।</p>
<p>स्वर्गसिद्धिं विना किन्नु नियोगस्य न सिध्यति ।<br>
नाधिकारो न विषयो न चान्यद्विध्यपेक्षितम् ॥<br>
न हि नित्याधिकारेषु नियोगस्तामपेक्षते ।<br>
न चान्यदिच्छतोऽन्यत्र नियुक्तिर्नोपपद्यते ॥<br>
नियोगस्यैव माहात्म्यं नित्योष्विव नियुज्यते ।<br>
नियोगो हि<br>
प्रधानतयाऽधिगम्यमानस्वर्गमभिलषन्तमप्यात्मन्याकर्षति<br>
यथा अनिच्छन्तमपि नित्ये कर्मणि निष्फले प्रवर्तयति ॥</p>
<p>किञ्च ।</p>
<p>स्वर्गं कामयमानो हि निमिषत्युन्मिषत्यपि ।<br>
न च ते स्वर्गसिद्ध्यर्था यागः किन्नैवमिष्यते ॥<br>
तत्साधनतया नैके गृह्यन्त इति चेन्मतम् ।<br>
यागादयः किं तद्बुद्धिग्राह्या विधिबहिष्कृताः ॥</p>
<p>तत्र च ।</p>
<p>साध्यसाधनसम्बन्धप्रतिपादनतत्पराः ।<br>
यावन्न विधयस्तावन्नैष्फल्यं सर्वकर्मणाम् ॥</p>
<pre><code>तस्माल्लिङादिभ्यः प्रथममिष्टसाधनताऽवगमः,   
</code></pre>
<p>ततोरागतः प्रवृत्तिरित्त्येव युक्तम्, तदपूर्वकार्याभिधान एव<br>
मुख्या शक्तिः इतरत्र लाक्षणिकीत्यनुपपन्नम्, अत एव यथायथं<br>
लौकिकशब्देभ्यस्तत्सिद्धार्थगोचरा बुद्धयो जायन्ते ।<br>
ननु न ताः शब्दमहिमभुवः आनुमानिक्यो हि ताः, तथा हि<br>
व्युत्पत्तिसमयसंविदितार्थप्रतिपादनसामर्थ्यान्यपि पदानि क्वचिद्<br>
व्यभिचारदर्शनजनितसंशयप्रतिबधानि न श्रुतमात्राण्यर्थं<br>
न्निश्चाययन्ति न चानिश्चितोऽर्थोज्ञातो भवति<br>
अनिश्चयात्मनोज्ञानस्याभावात् ।</p>
<p>तत्राज्ञातेऽपि वाक्यार्थे श्रोतैवं विचिकित्सते ।<br>
ब्रवीत्यन्योन्यसम्बन्धयोग्यार्थानि पदान्ययम् ॥<br>
न चाविज्ञातसम्बन्धान् शब्दानाप्ताः प्रयुञ्जते ।<br>
तेनेदृशान्वयज्ञानमस्यास्तीत्यवगच्छति ॥<br>
एवमन्वयज्ञाने अनुमिते तदुपदर्शितोऽर्थो न<br>
शब्दमाकाङ्क्षति अतो लौकिकस्य वचसो वक्त्रनुभवपरतन्त्रतया<br>
तत्रैव पर्यवसानमिति ।<br>
तदसत्, न हि स्वभावतोऽर्थमवगमयन् शब्दः<br>
क्वचिद्वक्त्राशयदोषवशीकाराद्वितथ इत्यन्यत्रापि<br>
तत्सम्भावनया स्वारसिकीमर्थावबोधकतामुञ्झितुमर्हति, न हि<br>
मन्त्रप्रतिहत (अत्र मन्त्रप्रतिहतिदशायामिति युक्तः पाठोऽथवा<br>
हतशब्दे भावे क्तप्रत्यय इत्यनुसन्धेयम् ।)दशायां हुतवहो न<br>
दहतीत्त्यन्यत्रापि तादृशदशाशङ्क्या न दहति, नापि<br>
शुक्तिरजतधियमर्थव्यभिचारिणीमिन्द्रियं दोषवशादुपलब्धमिति<br>
घटादिकमपि नावगमयति, अतो विदितपदपदार्थसङ्गतेः<br>
श्रोतुस्सहसैव शब्दोऽर्थमवबोधयति मूलज्ञानं न प्रतीक्षते ।</p>
<p>मूलज्ञानपरिज्ञानादर्वागर्थेऽपि चोदिते ।<br>
कथमेवमयं वेदेत्यनुमानं प्रवर्तते ॥<br>
किमज्ञासीदयं वक्ता किञ्चिदित्यनुमित्समे ।<br>
विशिष्टार्थान्वयज्ञानमनुमातुमथेच्छसि ॥<br>
न तावदयमज्ञासीद् वक्ता किञ्चिदितीयता ।<br>
व्याहारव्यवहारौ वा स्यातां वाक्यार्थगोचरौ ॥</p>
<pre><code>विशिष्टार्थान्वयगोचरचेतोऽनुमानन्तु   
</code></pre>
<p>प्रथमतरप्रवृत्ततद्विषयशेमुषीमन्तरेणानुपपन्नमिति प्रागेव<br>
शब्दार्थोऽवगन्तव्यः, न ह्यनासादितविषयविशेषसंसर्गाः<br>
संविदः परस्परतो व्यतिभिद्यन्ते ।<br>
न च तथाऽनुमिताभिरर्थविशेषः सिध्यति<br>
यादृशान्वयप्रतिपादनयोग्या पदरचना सा<br>
तदन्वयज्ञानमापादयतीति चेत्, अवगतस्तर्हि<br>
प्रागेवार्थानामन्वयः, न हि बुद्धावनारोपित एवान्वयः<br>
प्रयोगं व्यवच्छिनत्ति,</p>
<p>तस्मादस्ति नदीतीरे फलमित्येवमादिषु ।<br>
या सिद्धविषया बुद्धि सा शाब्दी नानुमानिकी ॥<br>
ततश्च अपूर्वकार्यगोचर एव शब्दः प्रमाणमिति ।<br>
स्वसिन्धान्तचिराभ्यासव्या (व्यामुग्धाबलबुद्धिभिरिति पाठस्तु न<br>
युक्त इति मन्यामहे ।) मुग्धबलबिद्धिभिः ॥<br>
उक्तमुक्तेन मार्गेण युक्ताऽन्यत्रापि शक्तता ॥</p>
<pre><code>ततश्च यान्येतानि विलक्षणपुरुषप्रतिपादकानि   
</code></pre>
<p>वेदान्तवचांसि स एष सर्वाध्पतिः सर्वस्येशानः सर्वमिदं<br>
प्रशास्ति तस्याध्यक्षमिदं सर्वम् इत्यादीनि तान्यपि तत्र प्रमाणं<br>
तद्विषयासन्दिग्धाविपर्ययज्ञानहेतुत्वात् ।</p>
<pre><code>न च परिनिष्ठितवस्तुनि साधकबाधकयोरन्यतरोपनिपात-  
</code></pre>
<p>सम्भावनाभावितानुवादविपर्ययपर्यालोचनया<br>
तद्गोचरवचसां प्रामाण्यप्रच्युतिः, कार्यगोचराणामपि<br>
तत्प्रसङ्गात्, कार्यमपि मानान्तरवेद्यमेव समिदाहरणादि, तच्च<br>
मानान्तरेणापि वेद्यमोदनपाकवदित्यभ्युपगमात् ।<br>
अथ<br>
विलक्षणाग्निहोत्रादिविषयकार्यस्यासम्भावितमानान्तरतया<br>
तत्प्रतिपादयद्वचः प्रमाणम्, हन्त तर्हि<br>
निरतिशयावबोधैश्वर्यमहानन्दसन्दोहवपुषि भगवति न<br>
मानान्तरसम्बन्धगन्ध इति सर्वं समानमन्यत्राभिनिवेशात् ।</p>
<p>अपि च ।</p>
<p>प्रमाणान्तरदृष्टार्थविषयिण्यपि शेमुषी ।<br>
प्रमाणमेव तत्पूर्वं न चेत्स्वार्थं विगाहते ॥<br>
तस्य सम्भावनामात्रादप्रामाण्यमलौकिकम् ।</p>
<p>तस्मात्परिनिष्ठितानिष्ठेयादिभेदशून्यमसन्दिग्धाविपर्यस्त्<br>
अविज्ञानं प्रमाणमेष्टव्यम्, अत इदमपास्तम् ।<br>
प्रसिद्धैः करणैरेव सार्वज्ञ्यं नान्यथेति यत् । यतः<br>
श्रुतिरेव तत्र परिपन्थिनी पश्यत्यचतुस्स शृणोत्यकर्णः<br>
यश्चक्षुषा न पश्यति यश्चक्षूंषि पश्यति । न तस्य कार्यं<br>
करणं च विद्यते । स्वाभाविकी ज्ञानबलक्रिया च इत्यादिका ।</p>
<p>न चासां गुणवादत्वं प्रमाणाभावात् ।</p>
<p>अलब्धमुख्यवृत्तीनां गुणवादसमाश्रयः ॥<br>
नन्विहापि मुख्यार्थभङ्गकारणमस्ति प्रमाणान्तरविरोधः ।<br>
कुतः प्रमाणान्तरात्, न तावत्प्रत्यक्षात्, न हि<br>
प्रत्यक्षमुदीरितपुरुषाभावावभासकमुदीयमानं दृष्टम्,<br>
योग्यानुपलम्भादभावनिश्चय इति चेन्न प्रमाणगोष्ठीज्येष्ठेन<br>
शास्त्रेणैवोपलम्भनात्, नाप्यनुमानात् तद्धि<br>
शीघ्रजन्मागमिकप्रत्ययप्रक्षिप्तप्रतिबन्धं कथमिव<br>
मन्थरप्रवृत्ति प्रादुर्भवति ।</p>
<p>किञ्चैवं सति यागादेः स्वर्गापूर्वादिसङ्गतिः ।<br>
क्रियात्वेन विरुध्येत शास्त्रं चेत्तन्न बाधते ॥<br>
यूपादित्यादितादात्म्यं प्रत्यक्षेणैव वाधितम् ।<br>
विस्पष्टदृष्टभेदत्वात् काष्ठसावित्रबिम्बयोः ॥</p>
<pre><code>अपि च तत्र सन्निहितयूपाञ्जनविध्येकवाक्यतया   
</code></pre>
<p>अर्थवादत्वाद्युक्तं गुणवादत्वाश्रयणम्, न चेह तथा<br>
विध्यन्तरमस्ति यच्छेषतया अर्थवादः स्यात् ।</p>
<p>अथ विध्यन्वयाभावे पुरुषार्थत्वाहान्तः ।<br>
अध्याहृत्य विधिं तत्र शेषत्वं परिकल्प्यते ॥</p>
<p>यदाहुः ।</p>
<p>यावत् खलु प्रमातॄणां प्रवर्तननिवर्तने ।<br>
शब्दा न कुर्वते तावन्न निराकाङ्क्षबोधनम् ॥ इति, तन्न<br>
ऋतेऽपि विधिसम्बन्धाद् दृष्टैव हि पुमर्थता ।<br>
पुत्रस्ते जात इत्यादौ तथेहापि भविष्यति ॥</p>
<pre><code>न च तत्र विध्यध्याहारः, अन्तरेणापि विधिं   
</code></pre>
<p>पुत्रजननावगमादेव हर्षोत्पत्तेः ।<br>
तथा का क्रिया पाक इत्यादिप्रश्नोत्तरव्यवहारेषु<br>
प्रष्टुजनजिज्ञासितक्रियाविशेषप्रतिपादनमात्रनिराकाङ्क्षश्शब्द्<br>
ओ न विध्यध्याहारमपेक्षते ।</p>
<p>इह तु ब्रह्मविज्ञानं महानन्दफलं श्रुतम् ॥<br>
ब्रह्माविद् ब्रह्म भवति प्राप्नोति ब्रह्मवित् परम् ।</p>
<p>अश्नुते ब्रह्मण सार्द्धं सर्वान् कामान् स सामगः ॥<br>
इदमादित्रयीवाक्यैर्व्यक्ता तस्य पुमर्थता ।<br>
तदेवमुदीरितश्रुतिशतसमधिगतावितथसहजसर्वसाक्षात्कार्<br>
अकारुण्यादिकल्याणगुणैकराशौ भगवति सिध्यति, सिध्यत्येव<br>
तदनुभवमूलतया तन्त्रप्रामाण्यम् ।<br>
ननु विरचितनीत्या<br>
कश्चिदाम्नायमूर्द्धप्रमितसहजसर्वज्ञानवानस्तु नाम । स च<br>
हरिरिति यावन्नावगम्येत सम्यक् न खलु भवति तावत्पञ्चरात्रं<br>
प्रमाणम् ॥<br>
अत्यल्पमेतत् न ह्यत्र त्रयीविदो विवदन्ते यद्वासुदेवः<br>
परमात्मा अखिलजगत्कारणमिति ।</p>
<p>श्रूयते हि स वेदान्तेष्वात्मा नारायणः परः ।<br>
सत्त्यं ज्ञानमनन्तञ्च तद्विष्णोः परमं पदम् ॥<br>
परा प्रकृतिरध्यक्षो वासुदेवस्तथा परः ।<br>
एकः परस्ताद्य इदं बभूव यस्मात् परं नापरमस्ति किञ्चित् ।<br>
इत्युक्तवाच्यानुगुणंयतो वा इमानि भूतानि सदेव सौम्य ॥<br>
इत्यादिवाक्यञ्च ततस्स विष्णुस्त्रयीशिरः सिद्धविशुद्धबोधः ।<br>
न चान्यस्माज्जगज्जन्मस्थितिध्वंसाश्श्रुतौ श्रुताः ।<br>
यतश्चैते स सर्वज्ञः परमात्मेति सम्मतम् ॥<br>
अमुमेव परमात्मानं द्वैपायन्-पराशर-<br>
नारदप्रभृतिमहर्षिवचनेभ्यः प्रतिपद्यामहे तथा हि ।</p>
<p>विष्णौ जगत्स्थितं सर्वमिति विद्धि परन्तप ।<br>
सृजत्त्येष महाविष्णुर्भूतग्रामं चराचरम् ॥<br>
एष चाक्षिपते काले काले विसृजते पुनः ।<br>
अस्मिन् गच्छन्ति विलयमस्माच्च प्रभवन्त्युत ॥<br>
अनादिनिधनः श्रीमान् मुनिर्नारायणः प्रभुः ।</p>
<p>स वै सृजति भूतानि स्थावराणि चराणि च ।<br>
स ब्रह्म परमं चेति तथाऽन्यत्रापि पठ्यते ॥<br>
केशवो भरतश्रेष्ठ ! भगवानीश्वरः परः ।<br>
पुरुषः सर्वमित्त्येतच्छ्रूयते बहुधा श्रुतौ ॥</p>
<p>इति,</p>
<p>तत्त्वं जिज्ञासमानानां हेतुभिः सर्वतो मुखैः ।<br>
तत्त्वमेको महायोगी हरिर्नारायणः प्रभुः ॥ इति,</p>
<p>तथा दानधर्मे ।</p>
<p>परमात्मा परः शान्तः पद्मनाभः परायणः ।<br>
इति वेदरहस्यन्तु किन्न वेत्सि पुरन्दर ॥<br>
तत्प्रसादाद्वयं सर्वे लोकानां स्थितिहेतवः ।<br>
आप्ताश्चामरमुख्याश्च देवाश्च स्थानिनो मताः ॥<br>
यदि विष्णुरुदासीनो नास्माकं विद्यते शुभम् ।<br>
इति रुद्रस्य वचनं तथा भारतमात्स्ययोः ॥<br>
तत्र यः परमात्मा हि स नित्यो निर्गुणश्शुभः ।<br>
स वै नारायणो ज्ञेयः सर्वात्मा पुरुषो हि सः ॥ इति,</p>
<p>तथा वराहे ।</p>
<p>यस्य देवस्य चरितं व्रतं समभवद्भुवि ।<br>
कोऽन्यस्तस्मादभ्यधिको मुक्त्वा नारायणं प्रभुम् ॥</p>
<p>इति,</p>
<p>नारायणात्परो देवो न भूतो न भविष्यति ।<br>
एतद्रहस्यं वेदानां पुराणानां च सत्तमाः ॥ इति ।</p>
<p>तथा लैङ्गेः ।</p>
<p>स एकः पुरुषः श्रेष्ठः परमात्मा जनार्दनः ।<br>
यस्माद् ब्रह्मा ततो रुद्रः ततश्चैवाखिलं जगत् ॥</p>
<p>तथा ।</p>
<p>विष्णोस्सकाशादुद्भूतं जगत्तत्रैव च स्थितम् ।<br>
स्थितिसंयमकर्ताऽसाविति पाराशरं वचः ॥</p>
<p>तथा मानवे ।</p>
<p>नारायणः परोऽव्यक्तादण्डमव्यक्तसम्भवम् ।<br>
अण्डस्यान्तस्त्विमे लोकाः सप्तद्वीपा च मेदिनी ॥<br>
तस्मादीदृशश्रुतिस्मृतीतिहासपुराणपर्यालोचनया<br>
अखिलजगत्कारणं परमात्मा वासुदेव इति निश्चीयते ।</p>
<p>न चैव परमात्मत्वं रुद्रादेः श्रुतिषूदितम् ।<br>
प्रत्युतोत्पतिमेवाहुस्तस्यैकायनशाखिनः ॥<br>
तमो वा इदमित्यादौ तथा वेदेऽपि दृश्यते ।<br>
यतो हि रुद्रस्सञ्जज्ञे तच्छ्रेष्ठं भुवनेष्विति ॥<br>
तदिदास भुवनेषु ज्येष्ठमिति ।<br>
तथा रौद्रं पदं स्पष्टं कर्मजन्यं प्रतीयते ॥<br>
महिमानं निजं लेभे विष्णोरभ्यर्चनादिति । अस्य देवस्येति<br>
ललाटादभवद्बिन्दुस्तस्माद्रुद्रोव्यजायत ।</p>
<p>इत्यादिकाश्च श्रुतयो रुद्रोत्पत्तिं वदन्ति वै ।<br>
एवञ्च सति रुद्रादिमहिमावेदिका इव ॥<br>
या वाचस्तास्स्तुतिपराः श्रोत्रं ब्रह्मेति गीरिव ।<br>
एतेन रुद्रादीनां परमात्मत्वप्रतिपादकपुराणवादाः ।<br>
प्रत्यक्षश्रुतिविरोधान्न मुख्यार्थाः ।</p>
<p>यद्वा त्याज्यतया तन्त्रसिद्धान्तप्रतिपादकाः ।<br>
अवैदिकेषु तन्त्रेषु तन्माहात्म्यं हि कथ्यते ॥<br>
वेदसिद्धान्तमार्गेषु विष्णुरेव परः स्मृतः ।</p>
<p>तद्यथा वैष्णवे ।</p>
<p>परमात्मा च सर्वेषामाधारः परमेश्वरः ।<br>
विष्णुनामा स वेदेषु वेदान्तेषु च गीयते ॥</p>
<p>वाराहे ।</p>
<p>विष्णुरेव परं ब्रह्म त्रिभेदमिह पठ्यते ।<br>
वेदसिद्धान्तमार्गेषु तन्न जानन्ति मोहिताः ॥<br>
नारायणात्परो देवो न भूतो न भविष्यति ।<br>
एतद्रहस्यं वेदानां पुराणानाञ्च सत्तमाः ॥ इति ।</p>
<p>तथा मात्स्ये ।</p>
<p>सात्त्विकेषु तु कल्पेषु विष्णोर्माहात्म्यमुच्यते ।<br>
अग्नेश्शिवस्य माहात्म्यं तामसेषु प्रकीर्त्यते ॥ इति, ।</p>
<p>तथा लैङ्गे ।</p>
<p>न हि विष्णुमृते काचिद् गतिरन्या विधीयते ।<br>
इत्येवं सततं वेदा गायन्ते नात्र संशयः ॥</p>
<p>इति, तथा वायवीये ।</p>
<p>सहस्रबाहुः परमः प्रजापतिः ।<br>
त्रयीपथेयः पुरुषो निरुच्यते ॥</p>
<p>इति, तथा भविष्यति ।</p>
<p>वेदसिद्धान्तमार्गेषु विष्णुरेव परः स्मृतः ।<br>
विष्णुरेव नरश्रेष्ठो महिष्ठः प्रुषोत्तमः ॥</p>
<p>इति, सर्वं चैतत्पुरुष (पुरुषनिर्णयनामा<br>
भगवन्महिमप्रतिपादनपुरःसरोदेवतान्तरव्यावर्तनमुखेन<br>
विष्णुपरतत्त्वप्रतिपादनपरोग्रन्थः परमाचार्यप्रणीतः<br>
।)निर्णये निपुणतरमुपपादितमिति नेह प्रपञ्च्यते ।</p>
<p>ततश्च ।</p>
<p>श्रुतिमूर्ध्नि प्रसिद्धेन वासुदेवेन भाषितम् ।<br>
तन्त्रं मिथ्येति वक्तुन्नः कथं जिह्वा प्रवर्तते ॥<br>
न हि<br>
सहजसंवेदनसाक्षात्कृतदीक्षाराधनादिधर्मस्वर्गपुत्रादिवैष्<br>
अयिकसुखमनेकदुःखसम्भिन्नम्, न चातिचिरमनुवर्तत इति तदपि<br>
दुःखपक्ष एव निक्षिप्य मोक्षाय गृहेभ्यः प्रव्रजद्भ्यः<br>
शाण्डिल्यनारदादिपरम-<br>
ऋषिभ्यस्तदभिलषितनिरतिशयनिश्रेयसैकसाधनस्वावगमाराधन<br>
अवबोधिनीं पञ्चरात्रसंहितां निरमिमीतेति निश्चीयते ।</p>
<p>न च तन्त्रान्तरेष्वेष न्यायः प्रसरमर्हति ।<br>
यतस्तत्तन्निबन्द्धृणां विभ्रमाद्यपि सम्भवि ॥<br>
प्रत्यक्षादिप्रमाणानां न हि मूलत्वसम्भवः ।<br>
तन्त्रान्तरेषु शास्त्रन्तु मूलं तैरेव नेष्यते ॥<br>
अन्यच्च वेदसिद्धान्तविरुद्धार्थाभिधानतः ।<br>
प्रत्यक्षश्रुतिमूलत्वकल्पना तेषु बाध्यते ॥<br>
यथा माहेश्वरे तन्त्रे विरुद्धं बहु जल्पितम् ।<br>
चतुर्विधा हि तत्सिद्धचर्यामार्गानुसारिणः ॥<br>
यथा कापालिकाः कालामुखाः पाशुपतास्तथा ।<br>
शैवास्तत्र च कापालं मतमे प्रचक्षते ॥<br>
मुद्रिकाषट्कविज्ञानात् पुनस्तस्यैव धारणात् ।<br>
अपवर्गफलप्राप्तिर्न ब्रह्मावगमादिति ॥</p>
<p>तथाऽहुः ।</p>
<p>मुद्रिकाषट्कतत्त्वज्ञः परमुद्राविशारदः ।<br>
भगासनस्थमात्मानं ध्यात्वा निर्वाणमृच्छति ॥</p>
<p>तथा ।</p>
<p>कर्णिका रुचकञ्चैव कुण्डलञ्च शिखामणिम् ।<br>
भस्म यज्ञोपवीतञ्च मुद्राषट्कं प्रचक्षते ॥<br>
कपालमथ खट्वाङ्गमुपमुद्रे प्रकीर्तिते ।<br>
आभिर्मुद्रितदेहस्तु न भूय इह जायते ॥</p>
<pre><code>न चेदृशमुद्रिकाषट्कपरिज्ञान  तद्धारण    
</code></pre>
<p>निन्दितभगासनस्थदेहध्यानस्यापवर्गसाधनत्वं श्रुतयो<br>
मृष्यन्ति, ता ह्यैहिकामुष्मिकसकलविषयाभिलाषविमुखस्य<br>
अखिलजगत्कारणवासुदेवात्मभावैकलभ्यं मोक्षमाचक्षते ।<br>
तमेव विदित्वा अतिमृत्युमेति नान्यः पन्था अयनाय विद्यते इत्याद्याः,<br>
एवं कालामुखा अपि समस्तशास्त्रप्रतिषिद्धकपालभोजन <br>
शवभस्मस्नान तत्प्राशन  लगुडधारण सुराकुम्भस्थापन -<br>
तत्स्थदेवतार्चनादेरेव दृष्टादृष्टाभीष्टसिद्धिमभिदधानाः<br>
श्रुतिबहिष्कृता एव ।</p>
<pre><code>यदपि पाशुपतशैवाभ्यां विरुधाविरुद्धसममुग्धं   
</code></pre>
<p>किञ्चिदभिहितं तदपि श्रुतिबहिष्कृतमेव ।</p>
<p>तत्रैषा पाशुपतप्रक्रिया ।</p>
<p>जीवाः पशव उच्यन्ते तेषामधिपतिश्शिवः ।<br>
स तेषामुपकाराय पञ्चाध्यायीमचीकॢपत् ॥<br>
तत्र पञ्च पदार्थास्तु व्याख्याताः कारणादयः ।<br>
कारणं कार्यं विधिर्योगो दुःखान्तः ॥ इति,<br>
उपादानं निमित्तञ्च व्याख्यातं कारणं द्विधा ।<br>
निमित्तकारणं रुद्रस्तत्कला कारणान्तरम् ॥<br>
मह्यन्तं महदादिकार्यमुदितं तद्वद्विधिर्गीयते ।<br>
गूढाचारमुखस्मशानभसितस्नानावसानः परः ॥<br>
योगो धारणमुच्यते हृदि धियामोङ्कारपूर्वन्तथा ।<br>
दुःखान्तो हि मतोऽपवर्ग इति ते पञ्चापि सङ्कीर्तिताः ॥</p>
<p>आत्यान्तिकी दुःखनिवृत्तिर्दुखान्तशब्देनोक्ता तामेव<br>
निश्शेषवैशेषिकात्मगुणोच्छेदलक्षणां मुक्तिं मन्यते इयमेव<br>
चेश्वरकल्पना शैवानामन्येषां च ।</p>
<p>सेयं सर्वा श्रुतिविरुद्धा कल्पना यतः ।<br>
जगन्निमित्तोपादानं परं ब्रह्म श्रुतौ श्रुतम् ।<br>
महानन्दात्मको मोक्षस्तत्रतत्रासकृच्छुतः ॥<br>
परस्परविरोधेन व्याहतैषां प्रमाणता ।<br>
त्रयीदण्डप्रतिक्षेपं किञ्चिन्नैव प्रतीक्षते ॥<br>
किञ्च शैवादयोवेदसिद्धवर्णाश्रमाद्बहिः ।<br>
कल्पयन्त्याश्रमादीनि ततोऽपि श्रुतिबाह्यता ॥</p>
<p>यदाहुः ।</p>
<p>दीक्षाप्रवेशमात्रेण ब्राह्मणो भवति क्षणात् ।<br>
कापालं व्रतमास्थाय यतिर्भवति मानवः ॥</p>
<p>इति ।</p>
<p>न च वाच्यम् अप्रमाणभूतमियन्तं ग्रन्थराशिं कथं<br>
प्रत्ययिततरो रुद्रः प्रणयतीति ।<br>
न च समाननमनिर्मातृस्मरणनिबन्धनमिति युक्तम् अति<br>
प्रसङ्गादिति, यतः-</p>
<p>नामैकत्वकृतभ्रान्तिकल्पनाऽप्युपपद्यते ।<br>
वेदबाधान्न चान्यत्र तावताऽतिप्रसज्यते ॥<br>
प्रमादोऽपि च नात्यन्तं रुद्रादिषु न सम्भवी ।<br>
यद्वा रुद्रस्य मोहशास्त्रप्रणेतृतयाऽवगतत्वाद्<br>
व्यामोहयितुमेव हीदृशशास्त्रप्रणयनमुपपद्यत इति नावश्यं<br>
प्रमाद एवाश्रयितव्यः,</p>
<p>तथा च वाराहे ।</p>
<p>त्वं हि रुद्र ! महाबाहो ! मोहशास्त्राणि कारय ।<br>
कुहकादीन्द्रजालानि विरुद्धाचरणानि च ॥<br>
दर्शयित्वाऽल्पमायासं फलं शीघ्रं प्रदर्शय ।<br>
दर्शयित्वा जनं सर्वं मोहयाशु महेश्वर ! ॥</p>
<p>इति ।</p>
<pre><code>तथा तत्रैव भगवान् रुद्रः प्रस्तुतशैवाद्यागमानां   
</code></pre>
<p>स्वयमेव वेदवाह्यत्वं वेदमार्गापभ्रष्टजनाधिकारित्वं<br>
तद्व्यामोहैकप्रयोजनतां च दर्शयति ।</p>
<p>ये वेदमार्गनिर्मुक्तास्तेषाम्मोहार्थमेव च ।<br>
नयसिद्धान्तमार्गेण मया शास्त्रं प्रदर्शितम् ॥<br>
तस्मादारभ्य कालात्तु मत्प्रणीतेषु सत्तमाः ।<br>
शास्त्रेष्वभिरतो लोको न वेदान् बहु मन्यते ।<br>
तथा पाशुपतादीनि प्रवर्तन्ते कलौ युगे ॥</p>
<pre><code>तथा च भगवत्परिवारत्वव्यतिरेकेण स्वप्रधानपूजां   
</code></pre>
<p>पाशुपतादितन्त्रसिद्धां वेदबाह्यां दर्शयति ।</p>
<p>तद्वेदबाह्यं कर्मोक्तं मामुद्दिश्योपसेव्यते ।<br>
तद्वै पाशुपतं नाम मनिष्ठम्मोहनं नृणाम् ॥<br>
मां विष्णुव्यतिरेकेण पूजयन्ति नराधमाः ।<br>
इत्यादिवाक्यजातानि न लिख्यन्तेऽतिगौरवात् ॥<br>
व्यक्तञ्च वेदबाह्यत्वमेतच्छास्त्रानुगामिनाम् ।</p>
<p>यथा तत्रैव ।</p>
<p>शशाप ताञ्जटाभस्मकपालव्रतधारिणः ।<br>
भविष्यथ त्रयीबाह्या वेदकर्मबहिष्कृताः ॥<br>
कलौ तद्रूपिणस्सर्वे जटालगुडधारिणः ।<br>
स्वच्छन्दव्रतवेषाश्च मिथ्यालिङ्गधरास्तथा ।<br>
ब्रह्मशापाग्निनिर्दग्धा रुद्रभक्ता जटाधराः ॥ इति,<br>
प्रसिद्धञ्चैतच्छैवागमेषु ।<br>
रुद्राक्षं कङ्कणं हस्ते जटा चैका च मस्तके ।<br>
कपालं भस्मना स्नानम् इत्यादि ।<br>
तथा चैतेषामादित्यपुराणेऽपि भगवत्त्यागेन समं<br>
वेदत्यागं कथयति ।</p>
<p>अन्ये भस्मजटोपेता यथोक्ता गौतमात् पुरा ।<br>
शापात्सन्त्याजिता वेदं देवं नारायणं तथा ॥</p>
<p>इति ।</p>
<p>किञ्चैते वासुदेवस्य मन्दा निन्दां वितन्वते ।<br>
ते च पाषण्डिनो ज्ञेया यथा लैङ्गै समीरितम् ॥<br>
ये तु सामान्यभावेन मन्यन्ते पुरुषोत्तमम् ।<br>
ते वै पाषण्डिनो ज्ञेया वेदमार्गबहिष्कृताः ॥</p>
<p>इति, ततश्च ।</p>
<p>एत एव च ते एषां वाङ्मात्रेणापि नार्चनम् ।<br>
पाषण्डिनोविकर्मस्थानित्यादिस्मृतिषूदितम् ॥<br>
या वेदबाह्या इत्त्येतदपि चेदृशगोचरम् ।<br>
तस्मान्न वेदमूलत्वं नापि प्रत्यक्षमूलता ॥<br>
तन्त्रान्तराणां युक्तेति कल्प्यते कारणान्तरम् ।<br>
ननु मूलान्तरापेक्षा यदि स्यादस्तु दूषणम् ॥<br>
स्वतःप्रमाणं विज्ञानं भवतां ननु दर्शने ।<br>
सत्यं तदेव विज्ञानप्रामाण्यमपनीयते ॥<br>
बाधकारणदोषाभ्यां तावपि द्वाविह स्फुटौ ।<br>
एवं श्रुतिविरुद्धस्य स्फुटमूलान्तरस्य यत् ॥<br>
पञ्चरात्रेण साधर्म्म्यं तन्त्रत्वेनाभिधित्सितम् ।<br>
क्रियात्वेन तु साधर्म्म्यं ब्रह्महत्याऽश्वमेधयोः ॥<br>
श्रुतिप्रत्यक्षयोस्तत्र यतोमूलत्वनिश्चयः ।<br>
ननु च श्रुतिमूलत्वे वेदादेवार्थसिद्धितः ॥<br>
तत्प्रणेतृस्वतन्त्रत्वकल्पना नेत्यचूचुदम् ।<br>
नैवं न कल्प्यते पुंसि स्वातन्त्र्यं श्रूयते हि तत् ॥<br>
तस्याध्यक्षमिदं सर्वं भीषाऽस्मादिदमादिषु ।</p>
<pre><code>ननु वेदमूला एव चेदेताः पञ्चरात्रस्मृतयः किं तर्हि   
</code></pre>
<p>तदर्थस्मरणवत्तन्मूलभूतवेदवाक्यस्मरणं नानुवर्तते<br>
पाञ्चरात्रिकाणाम् । न चार्थस्मरणस्य प्रयोजनवत्त्वात् तस्य<br>
विफलत्वात् तदनादरणीयमिति युक्तम्, न हि यतः प्रामाण्यं<br>
तदेव विस्मर्तुं युक्तम् ।<br>
अथ विस्मरणोपपत्तये प्रलीननित्त्यानुमेयशाखामूलता<br>
आश्रीयते तदा यदेव येन प्रमाणतया परिगृहीतं स<br>
तत्प्रलीनशाखामस्तके निक्षिप्य प्रमाणीकुर्यात्<br>
नित्यानुमेयप्रलीनशाखयोस्तु स्वरूपसिद्धिरेव दुर्लभा ।<br>
अथ विद्यमानशाखामूला एव ताः स्मृतयः तदा<br>
तत्प्रणेतृवदन्येऽपि तत एवोपलभेरन् इति<br>
ग्रन्थप्रणयनप्रयासवैयर्थ्यम् ।<br>
अत्रोच्यते स खलु भगवान् अमोघसहजसंवेदनसाक्षाद्-<br>
भवदखिलवेदराशिर्विप्रकीर्णविविधविध्यर्थवादमन्त्रात्म-<br>
कानेकशाखाध्ययनधारणादिष्वधीरधियो भक्तानवलोक्य<br>
तदनुकम्पया लघुनोपायेन तदर्थं सङ्क्षिप्योपदिदेशेति न<br>
किञ्चिदनुपपन्नम् ।</p>
<p>यथाऽहुः ।</p>
<p>वेदान्तेषु यथासारं सङ्गृह्य भगवान् हरिः ।<br>
भक्तानुकम्पया विद्वान् सञ्चिक्षेप यथासुखम् ॥</p>
<pre><code>इति, एते च मन्वादिसमस्तस्मरणसाधारणाः   
</code></pre>
<p>पर्यनुयोगास्तन्त्रटीकाकृतपरिश्रमाणामनायासपरिहार्या इति<br>
नेह प्रपञ्च्यते ।<br>
ननु चेदं वेदमूलत्वं पञ्चरात्रतन्त्राणामनुपपन्नं<br>
वेदनिन्दादर्शनात्, उक्तं हि चतुर्षु वेदेषु<br>
पुरुषार्थमलभमानः शाण्डिल्य (प्। ५२) इदं शास्त्रमधीतवान्<br>
इति, अनवगतवचनव्यक्तेरयं पर्यनुयोगः, न हि निन्दा निन्द्यं<br>
निन्दितुं प्रवर्तते अपि तु ।<br>
निन्दितादितरत्प्रशंसितुं यथैतरेयकब्राह्मणे प्रातः<br>
प्रातरनृतं ते वदन्ति इत्यनुदितहोमनिन्दा उदितहोमप्रशंसार्थेति<br>
गम्यते मानवे ।</p>
<p>ऋग्वेदो देवदैवत्त्यो यजुर्वेदस्तु मानुषः ।<br>
सामवेदस्तु पित्र्यः स्यात् तस्मात्तस्याशुचिर्ध्वनिः ॥<br>
इति सामवेदनिन्दा इतरवेदप्रशंसार्था, यथा वा भारते ।<br>
चत्वार एकतो वेदा भारतं चैकमेकतः ।<br>
समागतैस्तु ऋषिभिस्तुलयाऽरोपितं पुरा ॥<br>
महत्त्वे च गुरुत्त्वाच्च च ध्रियमाणं यतोऽधिकम् ।<br>
महत्त्वाच्च गुरुत्त्वाच्च महाभारतमुच्यते ॥</p>
<p>इति महाभारतप्रशंसार्थेति गृह्यते न वेदनिन्देति । एवं<br>
पञ्चरात्रप्रशंसेति गम्यते ।</p>
<p>अथानुदितहोमादेरन्यत्र स्तुतिदर्शनात् ।<br>
अतत्परत्वं निन्दायास्तथात्रापि भविष्यति ॥<br>
वेदप्रशंसा बहुशः पञ्चरात्रेऽपि दृश्यते ।<br>
न हि तेभ्यः परं किञ्चिद् वाङ्मयं कमलासन ? ।<br>
वेदान्तैरिदमेवोक्तं तत्त्वज्ञानोपपादैः ॥ इत्यादौ ।<br>
अपि च चतुर्षु वेदेषु इति नायमर्थः वेदेषु पुरुषार्थो नास्तीति<br>
किन्तु यस्तेषु पुरुषार्थस्तमलभमान इति ।<br>
ननु पुरुषार्थमलभमान इत्यन्वयो न वेदेषु पुरुषार्थन्ति,<br>
मैवं व्यावर्त्याभावात्, न हि वेदेष्वेवायं पुरुषार्थो न<br>
लभ्यते अतो वेदेषु यः पुरुषार्थस्तमलभमानः तदभिलाषी<br>
पञ्चरात्रशास्त्रमधीतवानिति पञ्चरात्रश्रुत्त्योरैकार्थ्यमेव<br>
प्रतीयते ।<br>
यत्पुनरुक्तमुपनयनादिसंस्कृतानां<br>
भगवदाराधनार्थतया<br>
दीक्षालक्षणसंस्कारविधानादवैदिकत्वमिति तदयुक्तं न<br>
ह्युपनयनादिसंस्कृतानां ज्योतिष्टोमादिकर्माङ्गतया<br>
दीक्षादिसंस्कारविधायकम् आग्नावैष्णवम्<br>
इत्यादिवाक्यमवैदिकं भवति ।<br>
अथ वैदिकसंस्कारात् संस्कारान्तरविधानं हेतुः,<br>
तदनुपपन्नं सिद्धे हि पञ्चरात्रशास्त्रस्य अवैदिकत्वे तस्य<br>
संस्कारान्तरत्त्वसिद्धिः तत्सिद्धौ च<br>
तस्यावैदिकत्वसिद्धिरित्त्यन्योन्याश्रयणात् ।<br>
किञ्च समस्तवैदिकसंस्कारेभ्यः संस्कारान्तरत्वं वा<br>
हेतुः, उतकतिपयेभ्यः संस्कारेभ्यः, न तावदनन्तरः कल्पः<br>
उपनयनादिसंस्कारस्यापि चौलादिसंस्कारात्<br>
संस्कारान्तरत्वेनावैदिकत्वप्रसङ्गात्, न चान्त्यः कल्पः,<br>
उक्तदोषानतिवृत्तेः, न ह्युपनयनं समस्तवैदिकसंस्कारेभ्यः<br>
संस्कारान्तरमसिद्धश्च समस्तविदिकसंस्कारव्यतिरेकः<br>
पञ्चरात्रशास्त्रस्यापि वैदिकत्वादित्युक्तमेव ।<br>
यदपि<br>
धर्मप्रमाणत्वाभिमतचतुर्दशविद्यास्थानेष्वपरिगणितत्वात्<br>
पाशुपतादितन्त्रवत् त्रयीबाह्यत्त्वमिति तदपि द्वैपायन <br>
वाल्मीकिप्रणीतभारतरामायणादिग्रन्थैरनैकान्तिकम् ।<br>
यत्तु भगवता बादरायणेन निरस्तत्वादिति तदसत्, कथं हि<br>
भगवान् द्वैपायनः सकललोकादर्शभूतपरमभागवतो<br>
भागवतं शास्त्रं निरस्यतीत्युत्प्रेक्ष्येत ।</p>
<p>य एवमाह ।</p>
<p>इदं शतसहस्राद्धि भारताख्यानविस्तरात् ।<br>
आविध्य मतिमन्थानं दघ्नो घृतमिवोद्धृतम् ॥<br>
नवनीतं यथा दघ्नो द्विपदां ब्राह्मणो यथा ।<br>
आरण्यकं च वेदेभ्य ओषधीभ्यो यथाऽमृतम् ॥<br>
इदं महोपनिषदं चतुर्वेदसमन्वितम् ।<br>
साङ्ख्ययोगकृतान्तेन पञ्चरात्रानुशब्दितम् ॥<br>
इदं श्रेय इदं ब्रह्म इदं हितमनुत्तमम् ।<br>
ऋग्यजुस्सामभिर्जुष्टमथर्वाङ्गिरसैस्तथा ॥<br>
भविष्यति प्रमाणं वै एतदेवानुशासनम् ।</p>
<p>इति, भीष्मपर्वण्यपि ।</p>
<p>ब्रह्मणैः क्षत्रियैर्वैश्यैः शूद्रैश्च कृतलक्षणैः ।<br>
अर्चनीयश्च सेव्यश्च पूजनीयश्च माधवः ॥<br>
सात्वतं विधिमास्थाय गीतस्सङ्कर्षणेन यः ।<br>
द्वापरस्य युगस्यान्ते आदौ कलियुगस्य च ॥</p>
<p>इति ।</p>
<p>तथा शान्तिपर्वण्यपि ।</p>
<p>अवश्यं वैष्णवो दीक्षां प्रविशेत् सर्वयत्नतः ।<br>
दीक्षिताय विशेषेण प्रसीदेन्नान्यथा हरिः ॥<br>
वसन्ते दीक्षयेद्विप्रं ग्रीष्मे राजन्यमेव च ।<br>
शरदः समये वैश्यं हेमन्ते शूद्रमेव च ॥<br>
स्त्रियं च वर्षाकाले तु पञ्चरात्रविधानतः ॥</p>
<p>तथा ।</p>
<p>वेदैश्चतुर्भिस्स (सम  शब्दात्ताद्धितेन इतच्प्रत्ययेन व्युत्पन्नः<br>
समितशब्दो भवति तुल्यार्थः ।)मितं मेरौ महागिरौ ।<br>
एवमादिवचोभङ्गीशतैस्सादरमीरितैः ॥<br>
वेदान्तसारसर्वस्वमात्मीयं परमं मतम् ।<br>
पञ्चरात्रं निराकुर्यात् कथं द्वैपायनः स्वयम् ।<br>
कथं तर्हीदं सूत्रम् उत्पत्त्यसम्भवात् इति किं वाऽस्य<br>
सूत्रस्य हृदयम् इदमस्य सूत्रस्य, भागवतशास्त्रे जीवोत्पत्तेः<br>
प्रतिपाद्यमानत्वात् तस्याश्च<br>
श्रुतिन्यायविरोधेनासम्भवादसमीचीनं शास्त्रमिति, यद्येष<br>
सूत्रार्थस्तर्हि पञ्चरात्रशास्त्रनिराकरणपरं सूत्रम्, न हि<br>
पञ्चरात्रशास्त्रेषु जीवोत्पत्तिरङ्गीकृता येनैवमुच्यते ।<br>
नन्वस्तीदं वचनं वासुदेवः परा प्रकृतिः परमात्मा<br>
ततस्सङ्कर्षणो नाम जीवो जायते सङ्कर्णात् प्रद्युम्नसञ्ज्ञं<br>
मनो जायते ततोऽनिरुद्धनामा अहङ्कारो जायते । इति,</p>
<p>अपि तु व्यूहरूपेण व्यक्तिर्देवस्य कीर्त्यते ।<br>
तत्र संव्यवहारार्थं जीव-शब्दः प्रयुज्यते ॥<br>
वर्णानामानुलोम्येन पूज्यभेदप्रसिद्धये ।</p>
<p>यथाऽहुः ।</p>
<pre><code>वर्णैश्चतुर्भिश्चत्वारः पूजनीया यथाक्रमम् । इति, अपि च   
</code></pre>
<p>जीवमनोऽहङ्कारशब्दा न तन्मात्रवचना अपि तु<br>
तत्तदधिष्ठानाधिकृतविलक्षणविग्रहवत्पुरुषाभिधाना इति ।</p>
<p>विचित्रदेहसम्पत्तिर्जन्मेति व्यपदिश्यते ।<br>
तोयेन जीवानित्येतद्यजुर्मूर्द्ध्नि यथा वचः ॥</p>
<p>अपि च जीवोत्पत्तिप्रलयादिगोचराः श्रुतिस्मृतिलोकवादाः<br>
चराचरव्यपाश्रयस्तु स्यात् तद्व्यपदेशो<br>
भाक्तस्तद्भावभावित्वादित्यत्रैव सूत्रकारेण कृतनिर्वाहाः ॥<br>
किञ्चनामात्मा श्रुतेर्नित्यत्त्वाच्च ताभ्यः इत्यत्रैव ब्रह्मणो<br>
जीवोत्पत्तिः श्रुतिस्मृतिन्यायविरोधेन निरस्ता सती न पुनरुपन्यासं<br>
प्रयोजयतीति अनधिकरणीयमधिकरणमापद्येत, एतेन न च कर्त्तुः<br>
करणम् इति सूत्रं व्याख्यातम्, न ह्यत्र कर्त्तुः सङ्कर्षणात्<br>
करणस्य मनस उत्पत्तिरुच्यते, उक्तं हि विलक्षणपुरुषवचना एते<br>
शब्दा इति,</p>
<pre><code>किमिति वा कर्तुः करणन्नोत्पद्यते देवदत्तादेः कर्तुः   
</code></pre>
<p>परशुप्रभृतिकरणोत्पत्त्यदर्शनादिति चेत्, हन्त हतस्तर्हि<br>
अपगतसकलकरणकलापस्वमहिमप्रतिष्ठब्रह्मणः<br>
प्राणमनःप्रभृतिनिखिलकरणोत्त्पत्यभ्युपगमः, एतस्माज्जायते<br>
प्राणो मनःसर्वेन्द्रियाणि च इति,</p>
<p>अथ श्रुतिप्रसिद्धत्वात्तत्तथैवाभ्युपेयते ।<br>
पञ्चरात्रप्रसिद्धत्वादिदं किन्नाभ्युपैषि भोः ॥<br>
न हि स्मृतिप्रसिद्धार्थपरित्यागोऽतिशोभनः ।<br>
निर्दोषज्ञानजन्मत्वात् प्रामाण्यं हि समं द्वयोः ॥<br>
यत्तु चत्वार एते किं समानैश्वर्यभागिनः ।<br>
स्वतन्त्राः किमुतैकस्य स्वेच्छामूर्तिचतुष्टयी ॥</p>
<p>इति विकल्प्य ।</p>
<p>समानैश्वर्यभागित्वे तुल्यत्वान्नैव कार्यता ।<br>
एकस्य मूर्तिभेदश्चेत् किं भेदेन प्रयोजनम् ॥</p>
<p>इति दूषयतीति व्याख्यातं विज्ञानादिभावे वा तदप्रतिषेध<br>
इति ।</p>
<pre><code>तदुयुक्तम् असम्भावनीयत्वाद्विकल्पस्य, न हि   
</code></pre>
<p>केनचिदीश्वरवादिना अनेकेश्वरं जगदभ्युपगतं विशेषतश्च<br>
पाञ्चरात्रिकैः वासुदेव एवैकः परा प्रकृतिरिति वदद्भिः, किन्तु स<br>
एव भगवान् लीलाविरचितचतुर्भेदः सकलमपि जगत्संरक्षतीति ।<br>
न चेदमनुपपन्नं बल <br>
भारतावरजाग्रजादिप्रादुर्भाववदुपपत्तेः, यथैव हि भगवतः<br>
स्वलीलाविरचितगगन  पवन  हर  विरिञ्च्यादिप्रपञ्चस्य<br>
अचिन्त्यमहिमलीलैकप्रयोजनस्य राम  लक्ष्मण भरत <br>
शत्रुघ्नादिस्वच्छन्दाविग्रहा न विरोत्स्यन्ते एवं<br>
सङ्कर्षणप्रद्युम्नादिभेदा इति ।<br>
यत्परं विप्रतिषेधात् इति चतुर्षु वेदेषु इति श्रुतिविप्रतिषेधात्<br>
तन्त्राणां परस्परविप्रतिषेधाद्वा । अप्रमाणमिति तत्र<br>
श्रुतिविप्रतिषेधस्तु प्रागेव प्रयुक्तः, परस्परविप्रतिषेधस्तु<br>
प्रधानगुणसामान्यविशेषादिन्यायसम्पादितवचनव्यक्तीनां<br>
तन्त्राणां नास्त्येव न्यायानुग्रहरहितानान्तु वचसां न क्वचिदपि<br>
परिनिश्चायकत्वम्, यथाऽह न्यायसम्पादितव्यक्ति<br>
पश्चाद्वाक्यार्थबोधकम् इति, तस्मात्सूत्रकारेण इदं<br>
महोपनिषदम्<br>
इत्यादिवचनैर्वेदेभ्योविशेषेणाभिमततरप्रामाण्येषु<br>
पञ्चरात्रतन्त्रेष्वविद्यमानजीवोत्पत्तिप्रतिपादनाध्यारोपेण<br>
तन्निराकरणपरतया सूत्रं व्याख्यायमानं<br>
व्याख्यातॄणामेवाख्याति ख्यापयतीत्यलं प्रबन्धेन ।<br>
तत्रैष सूत्रार्थः पूर्वं स्वाभिप्रेतसमयपरिपन्थिकपिल <br>
काश्यपसुगत जिन  पशुपतिमतानां<br>
श्रुतिन्यायविओरोधादसामञ्जस्यं प्रतिपाद्य अधुना<br>
स्वाभिप्रेतपञ्चरात्रतन्त्राणामपि इतरसमयसमानपरिगणनाद्<br>
बुद्धौ सन्निहितानामितरसमयवदसामञ्जस्यमाशङ्क्य<br>
प्रामाण्यं (स्थूणानिखननन्यायेनेत्यर्थः यथा हि स्थूणां<br>
द्रढयितुमिच्छवस्तां स्वयमेव हस्तेन परिचाल्य परीक्षन्ते<br>
।)व्युत्पाद्यते ।<br>
तत्राद्येन सूत्रद्वयेन पूर्वपक्ष उपक्षिप्यते तथा हि<br>
पञ्चरात्रशास्त्रमप्रमाणम् उत्पत्त्यसम्भवात्<br>
प्रतिपाद्यमानायाः सङ्कर्षणाद्युत्पत्तेरसम्भवात्,<br>
कथमसम्भवः, उभयथाऽप्यनुपपत्तेः तथा हि ।</p>
<p>किन्तु चत्वार एवैते समानैश्वर्यभागिनः ।<br>
एको वा स्याच्चतुर्भेदे द्वेधा व्युत्पत्त्यसम्भवः ॥<br>
समानैश्वर्यभागित्वे तुल्यत्वान्नैव सृज्यते ।<br>
एकात्मत्वेऽभ्युपेतेऽपि तथोत्पत्तेरसम्भवः ।<br>
स्रष्टृसृज्यविभागो हि नैकस्मिन्नवकल्पते ।<br>
तथा न च कर्त्तुः करणम् इतश्च अप्रमाणं कर्तुः<br>
सङ्कर्षण सञ्ज्ञाज्जिवात् करणस्य प्रद्युम्नसञ्ज्ञस्य मनस<br>
उत्पत्त्यसम्भवात्, न हि देवदत्तात्परशुरुत्पद्यत इति ।<br>
एवं वा न च कर्त्तुः करणम् इतश्च कर्त्तुः सङ्कर्षणात् न<br>
करणमुत्पद्यते ब्रह्मण एव समस्तकरणोत्पत्तिश्रुतेः,<br>
एतस्माज्जायते प्राणोमनःसर्वेन्द्रियाणि च इति, विज्ञानादिभावे वा<br>
तदप्रतिषेध इति, वा  शब्दात्पक्षो विपरिवर्त्तते ।<br>
यदुक्तमुभयथाऽपि<br>
सङ्कर्षणाद्युत्पत्तेरसम्भादप्रामाण्यमिति नैतदस्ति<br>
तस्यास्सङ्कर्षणाद्युत्पत्तेरप्रतिषेधः ।</p>
<p>यदि हि विज्ञानादय एते न भवेयुः स्यादुत्पत्तिप्रतिषेधः ।<br>
विज्ञानञ्चादि (आदीयते  उपादीयते उपयुज्यते<br>
सर्वकार्यार्थमित्यादि सर्वजगन्निदानं ब्रह्म, अत्र यद्यपि उपसर्गे<br>
घोः किरिति पाणिनीयेन किप्रत्ययान्तादि-शब्दस्य नित्यपु।स्त्वं<br>
प्राप्नोति तथापीह औणादिकप्रत्ययेन साधिभावोऽवगन्तव्यः<br>
शिष्टप्रयोगे सञ्ज्ञासु धातुरूपाणीत्यदिना तथैवानुशिष्टत्वेन<br>
शिष्टशिष्टेरेव च प्रयोगमूलतया अनौणादिकस्यैवपु।स्त्वकल्पनात्<br>
॥<br>
अथवा विज्ञानं चादिश्चेत्येव पाठः । ततश्च विज्ञानं<br>
चादिश्च विज्ञानादि इति समाहारद्वन्द्वः,<br>
विज्ञानादीतिकृतसमाहारद्वन्द्वके विज्ञानादिपदे<br>
निर्विसर्गकपाठावलोकनभ्रान्तित एव प्राचीनकोशेष्वपि विज्ञानं<br>
चादिश्चेति विवक्षणीये विज्ञानं चादि चेति लिलिखुरिति केचिन्मन्यन्ते । इत<br>
एवास्वरसेन कल्पान्तरमवललम्बिरे ग्रन्थाचार्याः एवमेव च<br>
विज्ञानादिसूत्रे श्रीभाष्येऽपि शङ्कासमाध्यभ्यूहनमिति<br>
कृतं कुसृष्ट्या वाचामिति चापरे । वस्तुतस्तु श्रीभाष्यकोशेषु<br>
आगमप्रामाण्यकोशेषु च प्रायशो देशविशेषनैरपेक्ष्येण<br>
विज्ञानादिसूत्रे (विज्ञानं चादि च विज्ञानादि  ब्रह्म तद्भावे)<br>
इत्येव प्रामाणिकः पाठ इत्यवश्यं तात्पर्यविशेषेण स प्रयोगो<br>
वक्तव्यो न तु यथाश्रुतार्थकादि  पदेनाचरमार्थेन<br>
अब्रह्मसाधारणेन । अत्रैवमाचाचक्ष्महे आ  समन्तादत्तु<br>
शीलमस्येत्यादिन् परमं ब्रह्म सुप्यजातौ णिनिस्ताच्छील्ये । इति<br>
पाणिनीयेन ताच्छील्येऽर्थेणिनिः, आङ्गा चासाधारण्यं विवक्ष्यते<br>
तच्च अत्ता चराचरग्रहणादित्यधिकरणोक्तरीत्या<br>
ब्रह्मासाधारणं कर्मेति तादृशार्थकादिपदेन<br>
निखिलजगददनकर्तृ परं ब्रह्माभिहितं भवति तच्च<br>
साङ्ख्याद्युक्तदिशा प्रधानधर्मो माभूदिति विज्ञानपदेन<br>
विशेष्यते । एवं च जन्माद्यस्य यत इति सूत्रे आदिपदेन<br>
जगत्स्थितिप्रणाशहेतुताया लक्षणत्वेनाभिमततया<br>
लक्षणेनेतरभेदसाधने जन्मादित्रितयस्य संहत्य हेतुतायां<br>
व्याप्यत्वासिद्ध्या प्रत्येकमेव हेतुताया वाच्यत्वेन<br>
स्वासाधारणरूपेणादिन् पदेन ब्रह्मोपस्थापितं भवतीति । सति<br>
चैवं (विज्ञानं चादि च विज्ञानादि ब्रह्म) इति<br>
श्रीभाष्याचार्याणां परमाचार्याणां श्री६यामुनमुनीनां<br>
चाभिधानमञ्जसा समञ्जसमिति यथाश्रुतार्थग्राहिणां<br>
केषाचिदमीषामाचार्यतात्पर्यानबोधनिबन्धनमेवानुपपत्त्यभ्<br>
इधानम् । परे तु सम्पदादित्वात् क्विपं कृत्वा तस्मात्स्वार्थे विधाय<br>
आद इति प्रसाध्य ततो मत्वर्थीयेनिना आदिनपदं सिषाधयिषन्ति ।<br>
तदिदमपि प्रकिर्यागौरवपराहतमिति नातितृप्तये विदुषाम् । किं च<br>
अच्छब्दस्य सम्पदादिक्विबन्तस्य नित्यस्त्रीत्वे ततोऽणि जाते अणन्तत्वेन<br>
ङीपिऽवश्यं भावेन आदी इति स्यादिति ततोऽपि<br>
नेष्टसिद्धिसम्भावना । यदपि अदनमाद इति भावे इति सूत्रेण<br>
भावे घञं कृत्वा भावघञन्ताच्च मत्वर्थीयेनिना<br>
आदिन्पदप्रसाधनं तदिदं घञपोश्चेति<br>
पाणिनीयानुशासनविस्मरणनिबन्धनं घञि<br>
घस्लादेशविधानात् ।)चेति विज्ञानादि ब्रह्म तद्भावे ब्रह्मभावे<br>
उत्पत्तेरप्रतिषेधः ।<br>
एतदुक्तं भवति एकस्यैव परमात्मनो<br>
वासुदेवस्यापरिच्छिन्नशक्तेः स्वामायावेशवशात्<br>
कार्यकारणभावोपपत्तिरिति ।<br>
यत्तु न सङ्कर्षणान्मन उत्पद्यते ब्रह्मण एव उत्पत्तिश्रुतेरिति<br>
तदपि तस्य विज्ञानादित्वेन परिहृतम् ।<br>
अपि च न च कर्त्तुः करणम् इति किमुक्तं भवति किं यस्याः<br>
क्रियाया यत्करणं तत्क्रियाकर्त्तुर्नोत्पद्यते, उत यद् यत्र क्वापि<br>
करणं तत् कुतश्चिदपि कर्त्तुर्नोत्पद्यत इति वा ।<br>
तत्राद्ये कल्पे सिद्धसाधनतया अनुमानस्य विप्रतिषेधः, न<br>
ह्यत्र सङ्कर्षणात्कर्त्तुरुत्पद्यमानं मनः स्वोत्पादने करणं<br>
कर्मत्वात्, नापि स्वोत्पत्तौ कर्तृत्वात् ।<br>
अपरेऽपि कल्पे प्रत्यक्षविप्रतिषेधः उदकाहरणादौ<br>
करणभूतानामपि घटादीनां कर्त्तुः कुलालादेरुत्पत्तिदर्शनात् ।</p>
<p>तदिदमाह विप्रतिषेधादिति ।<br>
यद्वा सूत्रद्वस्यास्य व्याख्यानान्तरमुच्यते ।<br>
विज्ञानादेः प्रामाणत्वहेतोर्भावेन युज्यते ॥<br>
पञ्चरात्रप्रमाणत्वनिषेधोऽतिप्रसङ्गतः ।<br>
तत्रानुवादसन्देहज्ञानानुत्पत्तिलक्षणम् ॥<br>
निरस्तमप्रमाणत्वं विज्ञानग्रहणादिह ।<br>
वक्त्राशयवशप्राप्तमिथ्याशङ्काऽपनुत्तये ॥<br>
आदिशब्देन तन्त्राणामाप्तोक्तत्वं विवक्षितम् ।</p>
<p>तथा हि ।</p>
<p>यस्साक्षात् कुरुते सदा सहजया बुद्ध्या समस्तं जगत् ।<br>
यः पुंसामभिवाञ्छितानि दिशति ध्यानैकसन्तर्पितः ॥<br>
नित्यावाप्तसमस्तकाम इति यं प्राहुस्त्रयीपारगाः ।<br>
तस्मिन् विभ्रमविप्रलम्भनमुखा दोषा भवेयुः कथम् ॥<br>
उत्पत्त्यसम्भवो यश्च पूर्वसूत्रद्वयोदितः ।<br>
सङ्कर्षणादिमूर्तीनां तत्र प्रतिविधीयते ॥</p>
<p>विप्रतिषेधात् इति<br>
पञ्चरात्रसमरणानुमितभगवत्प्रत्यक्षविप्रतिषेधात्<br>
तदनुमितश्रुतिविप्रतिषेधाद्वेति ।<br>
यद्वा सूत्राणां न्यायप्रदर्शनपरत्वात्<br>
पञ्चरात्रश्रुत्योरसन्तमपि विरोधं कृत्वाऽत्र चित्यन्ते तथा ।</p>
<p>सति वेदाविरुद्धत्वे किन्नु मन्वादिवाक्यवत् ।<br>
अप्रमाणामिदं शास्त्रं प्रमाणं वेति संशये ॥<br>
अप्रमाणं विरुद्धार्थप्रमित्युत्पत्त्यसम्भवात् ।<br>
असम्भवश्च सापेक्षनिरपेक्षत्वहेतुकः ॥</p>
<p>यावद्धि सापेक्षं पञ्चरात्रस्मरणं न<br>
मूलप्रमाणोपस्थापनमुखेन स्वार्थं प्रमातुमुपक्रमते<br>
तावन्निरपेक्षापौरुषेयागमभुवा प्रत्ययेन तदर्थस्यान्यथा<br>
परिच्छेदात्तद्विरुद्धायाः प्रमितेरुत्पत्त्यसम्भवात् ।</p>
<p>तावद्धि पञ्चरात्रस्य मूलश्रुत्यवबोधनम् ।<br>
प्रत्यक्षशास्त्रशस्त्रेण यावन्मूलं न लूयते ॥</p>
<p>ननु कथं वेदा वा निरपेक्षा यावता तेषामपि<br>
भगवदनुभवसापेक्षमेव प्रमाणत्वं तत्कारणत्वात्, यथैव<br>
हि पञ्चरात्रस्मृतयः तदनुभवसापेक्षाः एवं वेदा अपीति<br>
तत्रोच्यते न च कर्त्तुः करणं न कर्त्तुरीश्वरस्य करणं वेदाः<br>
क्रियन्त इति करणम्, कर्णि ल्युट्, अपौरुषेया वेदा इति यावत् ।<br>
विज्ञानादिभावे वा तदप्रतिषेध, न चेदस्ति<br>
पञ्चरात्रशास्त्रमप्रमाणैति किन्तर्हि तदप्रतिषेधः<br>
प्रमित्युत्पत्तेरप्रतिषेधः विरुद्धार्धमपि विकल्पेन<br>
प्रमाणमित्यर्थः<br>
असम्भवद्भ्रमविप्रलम्भगवदनुभवमूलत्वाद्,<br>
विज्ञानादिभावे विज्ञानं  विशिष्टं ज्ञानम्<br>
असम्भवत्स्खलनमिति यावत्, अन्येषां हि<br>
सर्वधर्मशास्त्रनिबन्धणां सांसारिकत्त्वेनासार्वज्ञ्यात्<br>
अनवाप्तकामत्वाच्च सम्भाव्यमानविविधविप्लवं ज्ञानम्,<br>
भगवतस्तु स्वाभाविकनिरङ्कुशैश्वर्यस्य<br>
श्रुतिशतसमधिगतावितथसहजसमस्तधर्माधर्मादिसाक्षात्कार<br>
ं ज्ञानमिति विज्ञानमित्युक्तम्, तादृशस्य (अस्मिन्नर्थे<br>
विज्ञानस्यादिभावोविज्ञानादिभाव इति षष्ठीतत्पुरुषो<br>
ज्ञेयः)तस्यादिभावे मूलत्वे सति तदप्रतिषेधः प्रमाणमेवेति ।<br>
ननु कथं श्रुतिविरुद्धस्य तन्त्रस्य प्रामाण्याभ्युपगमः<br>
तत्प्रामाण्ये हि श्रुत्या सह विकल्पः प्राप्नोति, विकल्पश्च<br>
अष्टदोषदुष्टः, स च<br>
क्वचिदन्यतरपरित्यागकारणाभावादगत्याऽभ्यनुज्ञायते, यथा<br>
व्रीहिभिर्यजेत् यवैर्यजेत इति, न हि तत्रान्यतरदपहर्तुं शक्यम्<br>
उभयोरप्यनपेक्षत्वाविशिष्टत्वात् ।<br>
न चैवमपि पञ्चरात्रश्रुत्योर्विकल्पेन भवितव्यम् अतुल्यत्वात्,<br>
निरपेक्षं हि वैदिकं वचनं अपौरुषेयत्वात्, सापेक्षं च<br>
पञ्चरात्रवचनमिति कथमनयोर्विकल्पः ।</p>
<p>श्रूयतां पञ्चरात्रशास्त्रस्यापि निरपेक्षत्वादेव ।<br>
कथन्नु पौरुषेयस्य वचसो निरपेक्षता ।<br>
इति चेदिदमाचष्टां पृष्टस्सन्नेष तार्किकः ॥<br>
किमस्य बोधकत्वाय परापेक्षाऽभ्युपेयते ।<br>
किं वा निश्चायकत्त्वाय यथार्थज्ञापनाय वा ॥<br>
पुमर्थत्वाय वा तत्र चतुर्णामप्यसम्भवः ।</p>
<p>न खलु चक्रवर्त्त्युपचारेण भगवन्तं समर्चयेदितीदं<br>
वचनं श्रूयमाणं बोधकत्वाय किञ्चिदपेक्षते अन्यत्र<br>
व्युत्पत्तिग्रहणात्, न च तावता सापेक्षत्वेन दौर्बल्यं श्रुतावपि<br>
दौर्बल्यप्रसङ्गात् ।<br>
नापि निश्चयजननाय, न हि अर्चयेदित्येतत् अर्चयेन्न वेति<br>
संशयितं प्रत्ययमुत्पादयति व्युत्पत्तिप्रतिपत्तिव्याकोपप्रसङ्गात् ।<br>
नापि यथार्थत्वाय, न ह्युत्पन्नं ज्ञानं<br>
स्वकारणव्यतिरेकेण यथार्थत्वाय अपरमपेक्षते गुणतः<br>
प्रामाण्यस्यायुक्तत्वात् अनभ्युपगमाच्च ।<br>
न च पुरुषार्थत्वाय परापेक्षा<br>
शास्त्रशरीरपर्यालोचनादेव तत्सिद्धेः, इह हि<br>
यथोक्तसंस्कारवतां शास्त्रश्रवणात् तदर्थज्ञानं<br>
ततस्तदर्थम्पाञ्चकालिकानुष्ठानम्, ततो<br>
निरतिशयसम्पत्प्राप्तिरिति शास्त्रादेवावगम्यते ।<br>
अथोच्येत सत्यपि पञ्चरात्रतन्त्राणां स्वतःप्रामाण्ये<br>
यावत्तद्वक्तुराप्तिनिश्चयपुरस्सरं दोषाभावो नावधार्यते न<br>
तावत्प्रामाण्यं निष्पाद्यत इति तदसत्, न हि दोषाभावाज्ञानं<br>
प्रामाण्यं निष्पादयति निर्दोषज्ञानकारणादेव तदुत्पत्तेः ।<br>
न च निर्दोषत्वायाप्तत्वादिगुणनिश्चयः सत्तामात्रेण<br>
तत्सिद्धेः, यथाह वार्तिककारः । तदा न व्याप्रियन्ते तु<br>
ज्ञायमानतया गुणाः । इति, दोषाभावज्ञानेऽपि गुणानां<br>
सत्तयोपयोगो दर्शितः, दोषाभावे तु विज्ञेये सत्तामात्रोपकारिणः ।<br>
इति, न चोत्पन्नमपि प्रमाणं<br>
हानोपादानादिव्यवहारायापरममेक्षते<br>
स्मरणाभिलाषाभ्यामेव तत्सिद्धेः, यथाहुः<br>
स्मरणादभिलाषाच्च व्यवहारः प्रवर्तते इति ।<br>
अपि च स्वतःप्राप्तप्रामाण्यानां वेदानामपि<br>
यावत्कर्तृभावनिश्चयपुरस्सरं दोषाभावो नावधार्यते न<br>
तावत्प्रामाण्यं प्रतिष्ठितीति समानं सापेक्षत्वम् ।</p>
<pre><code>अथ योग्यानुपलम्भादेवानायाससिद्धे वक्तृभावे   
</code></pre>
<p>निराश्रयदोषाणमसम्भवादप्रामाण्यशङ्कैव वेदे नास्ति इति चेत्<br>
यथाहुः ।</p>
<p>तत्रापवादनिर्मुक्तिर्वक्तृभावाल्लघीयसी ।<br>
वेदे तेनाप्रमाणत्वं न शङ्कामधिगच्छति ॥</p>
<p>इति ।</p>
<p>हन्त तर्हि पञ्चरात्रतन्त्रेऽपि सर्वज्ञसर्वेश्वरवक्तृभावादेव<br>
अयत्नसिद्धे दोषाभावे अप्रामाण्यशङ्का नावतरतीति<br>
समानश्चर्चः ।<br>
एतदुक्तं भवति उभयोरपि स्वतःप्रामाण्ययोरेकत्र<br>
दोषाभावनिश्चयः तदाश्रयपुरुषाभावनिश्चयात्, अन्यत्र<br>
तद्विरुद्धगुणवक्तृकत्व निश्चयादिति ।<br>
यथा औष्ण्याभावनिश्चयो नभसि<br>
तदाधाराभावनिश्चयाज्जले तु तद्विरुद्धशैत्योपलम्भादिति ।</p>
<p>किञ्च ।</p>
<p>सापेक्षनिरपेक्षत्वे न हि बाधस्य कारणम् ।<br>
शुक्तौ रजतबोधस्य निरपेक्षस्य बाधकम् ॥<br>
नेदं रजतविज्ञानं तत्सापेक्षमपीष्यते ।<br>
सेयं ज्वालेति संवित्तेस्तैलवर्तिविनाशजा ॥<br>
अनुमा बाधिका दृष्टा सापेक्षाऽप्यक्षजन्मनः ।<br>
अतो निरवकाशेन सावकाशं निषिध्यते ॥<br>
न चेह सावकाशत्वं भगवच्छास्त्रवेदयोः ।<br>
अथ श्रुतिविरुद्धस्य तन्त्रभागस्य दुश्शकम् ॥<br>
वासुदेवप्रणीतत्वं निश्चेतुमिति मन्यसे ।<br>
पञ्चरात्रविरुद्धस्य वेदभागस्य वा कथम् ॥<br>
अपौरुषेयताज्ञानमाविर्भवति बाधितम् ।<br>
तस्यापि वेदभागत्वात् तथाभावोऽभ्युपेयते ॥<br>
अस्यापि पञ्चरात्रत्वात् तत्प्रणीतत्वमिष्यताम् ।<br>
कर्तुरस्मरणात्तत्र यदि चापौरुषेयता ॥<br>
तत्कर्तृकत्वस्मृत्याऽत्र किन्न स्यात्तत्प्रणीतता ।<br>
अस्ति ह्यास्त्रीकुमारं सा दृढा स्मृतिपरम्परा ॥<br>
पञ्चरात्रस्य निर्माता केशवो भगवानिति ।<br>
तत्प्रणीतत्वविश्वासाद् गजानश्वान् धनं बहु ॥<br>
दक्षिणां विविधां दत्त्वा प्रतिष्ठादीनि कुर्वते ।<br>
साङ्ख्यस्य कपिलो वक्ता पञ्चरात्रस्य केशवः ॥<br>
इति स्कन्दपुराणेऽपि पठ्यते भारते तथा ।<br>
पञ्चरात्रस्य कृत्स्नस्य वक्ता नारायणः स्वयम् ॥<br>
इदं महोपनिषदं चतुर्वेदसमन्वितम् ।<br>
साङ्ख्ययोगकृतान्तेन पञ्चरात्रानुशब्दितम् ॥<br>
नारायणमुखोद्गीतं नारदोऽश्रावयन्मुनीन् ।<br>
ब्रह्मणस्सदने तात ! यथादृष्टं यथाश्रुतम् ॥<br>
एवमादिपुराणोक्तैः सहस्रैर्न्यायवृंहितैः ।<br>
वासुदेवप्रणीतत्वं पञ्चरात्रस्य निर्व्यथम् ॥<br>
किन्तु वेदस्य नित्यत्वे विवदन्दे विपश्चितः ।<br>
तेन निर्दोषविज्ञानकारणत्वाद् द्वयोरपि ॥<br>
निर्विशङ्कं प्रमाणत्वं भगवच्छास्त्रवेदयोः ।<br>
ततश्च तुल्यशिष्टत्वाद् विकल्पेन प्रमाणता ॥<br>
इति मत्वैतदाचष्टे सूत्रकारो महामनाः ।<br>
विज्ञानादिभावे वा तदप्रतिषेध इति ॥</p>
<pre><code>ननु च भगवतस्सर्वज्ञत्वेनासम्भाव्यमानायामपि   
</code></pre>
<p>भ्रान्तौ सर्वशक्तित्वेन विप्रलब्धमपि भवतीति किमिदमपि शास्त्रं<br>
व्यामोहयितुमभिहितम् उत वस्तुतोऽवहितबुद्ध्या<br>
निबद्धमित्यन्यतरपक्षावलम्बनविक्लबमनसां क इव<br>
निर्णयोपायः, प्रत्युत वेदविरोधादेव<br>
विप्लवनफलमित्यध्यवस्याम इति ।<br>
तत्रोच्यते विप्रतिषेधात् इति,<br>
समस्तश्रुतीतिहासपुराणलोकविप्रतिषेधाद् यदि विना कारणेन<br>
भगवतः सर्वशक्तित्वमात्राद् विप्लावनशङ्का ।</p>
<p>हन्तैवं सर्वशक्तित्वान्नरके धार्मिकानपि ।<br>
पातयेन्नेति सन्देहान्निश्चेष्टं जगदापतेत् ॥</p>
<pre><code>अपि चायं सर्वशक्तित्वेन विप्रलिप्समानः   
</code></pre>
<p>किमतीन्द्रियासत्यार्थान् वेदानादौ निर्माय स्व<br>
स्वनिर्माणस्मरणशक्तिमपि हिरण्यगर्भादेरपहृत्य तत्प्रभृति<br>
स्वाध्यायपरम्परामिमां प्रवर्तितवान्न वेति संशयानाः<br>
कथं विश्वसिमः । अथास्य सत्यपि सर्वशक्तित्वे यावच्छक्ति करणे<br>
प्रमाणाभावात् अनवस्थानाद् भगवतश्च स्वभावाप्तकामतया<br>
विप्रलम्भप्रयोजनविरहाद् वैषम्यनैर्घृण्यादिदोषैर्मात्रयापि<br>
चासंस्पृष्टत्वात् सर्वप्राणिजातस्य स्वभावसौहृदेन<br>
व्यवस्थानाद् विप्रलब्धुं प्रणीतत्वे च विदुषामद्य यावत्<br>
स्वाध्यायाध्ययन  तदर्थानुष्ठानवतां<br>
तत्कर्तृदोषविस्मरणानुपपत्तेस्तादृशाशङ्का नास्तीति<br>
चेत्तदेतत्सर्वमन्यत्रापि समानम् ।</p>
<p>तथा हि ।</p>
<p>किमस्यावाप्तकामस्य सर्वज्ञस्य दयानिधेः ।<br>
अल्पसत्त्वैरलब्धार्थैर्विप्रलब्धैः प्रयोजनम् ॥<br>
विप्रलब्धुं कृतं तन्त्रं कथं वा परमर्षयः ।<br>
इतस्ततः प्रशंसन्ति तुल्यवच्छ्रुतिमूर्द्धभिः ॥<br>
तथा हि वेदैस्सह निर्विशेषं वाराह  रामायण  भारतादौ ।<br>
अमुष्य तन्त्रस्य रहस्यभावं व (पठन्तीति द्रविडपाठः ।)दन्ति<br>
सन्तस्तमिमं वदामः ॥</p>
<p>वेदेन पञ्चरात्रेण भक्त्या यज्ञेन च द्विज ? ।<br>
प्राप्योऽहं नान्यथा प्राप्यो वर्षलक्षशतैरपि ॥<br>
पञ्चरात्रं सहस्राणां यदि कश्चिद् ग्रहीष्यति ।<br>
कर्मक्षये च मद्भक्तो यदि कश्चिद् भविष्यति ॥<br>
तस्य वेदाः पञ्चरात्रं नित्यं हृदि व(वत्स्य प्राप्ते<br>
वसिष्यतीत्यार्षम् ।)सिष्यति ।<br>
यदिदं पञ्चरात्रम्मे शास्त्रं परमदुर्लभम् ॥<br>
तद् भवान् वेत्स्यते सर्वं मत्प्रसादादसंशयम् ।<br>
पुराणैश्चैव वेदैश्च पञ्चरात्रस्तथैव च ॥<br>
ध्यायन्ति योगिनो नित्यं क्रतुभिश्च यजन्ति तम् ।<br>
एवमेकं साङ्ख्ययोगं वेदारण्यकमेव च ।<br>
परस्पराङ्गान्येतानि पञ्चरात्रञ्च सत्तम ? ॥<br>
वेदेन पञ्चरात्रेण यः पश्यति स पश्यति ।<br>
इदम्महोपनिषदं चतुर्वेदसमन्वितम् ॥<br>
वचसामेवमादीनामानन्त्यादुपरम्यते ।<br>
इत्थम्भूतस्य तन्त्रस्य विप्लवं यदि शङ्कसे ॥<br>
सर्वत्र स्यादनाश्वास इत्येतदुपदिश्यते ।<br>
विप्रतिषेधात् । इति,</p>
<p>एवञ्च ।</p>
<p>विरोधेऽपि विकल्पः स्याद् भगवच्छास्त्रवेदयोः ।<br>
विरोध एव नास्तीति प्रागेव प्रत्यपादयम् ॥</p>
<p>नन्वत्र भवतां भाष्या(भाष्यकारपदेनेह द्रमिडाचार्यो,<br>
भिधित्सितः । श्रीभाष्यकाराः श्री६रामानुजाचार्यास्तु, श्री<br>
६यामुनमुनीनां शिष्यशिष्या इति श्रीभाष्यस्य<br>
श्री६यामुनमुन्युत्तरकालप्रणीतत्वेन तदिह भाष्यं न<br>
विवक्षितुं शक्यम् ।) काराणां<br>
विरुद्धांशप्रामाण्याभिधानं कथमिव, यद्यपि विरोधः<br>
कृत्वा चिन्तया परिहृतस्तदपि<br>
गम्भीरन्यायसागरमवगाठुग्रपरिबृढानां कोमलमनसां<br>
वेदानादरो माभूदित्येवम्परम्, यथैव हि भगवतो जैमिनेः<br>
कर्मफलोपन्यासः कर्मश्रद्धासंवर्द्धनायेति ।</p>
<p>वेदबाह्यगृहीतत्त्वादप्रामाण्यमवादि यत् ।<br>
एतद्वाह्यगृहीतत्वाद् वेदानां वा कुतो न तत् ॥</p>
<p>अपि च ।</p>
<p>किं चेदं वेदबाह्यत्वं का वा स्यात्तद्गृहीतता ।<br>
किमङ्ग वेदादन्यत्व वेदबाह्यत्वमुच्यते ॥<br>
तन्निषिद्धार्थकारित्वमाहो तद्द्वेषशीलता ।</p>
<p>तथा ।</p>
<p>गृहीतत्वमधीतत्वं ज्ञातत्वं वा विचार्यताम् ।<br>
क्रियमाणर्थता वा स्याद्धेतुः सर्वत्र दुष्यति ॥</p>
<p>तत्र तावद् ।</p>
<p>यदि वेदाद्विभिन्नत्वं बाह्यत्वं साऽप्यधीतता ।<br>
वेदादन्यैस्त्रिभिर्वर्णैरधीतं वैदिकं वचः ।<br>
प्रमाणमित्यनैकान्त्यं हेतोस्तत्र प्रसज्यते ॥<br>
ज्ञातत्वेऽपि गृहीतत्वे दोषादस्मान्न मुच्यसे ।<br>
पूर्वोक्तं वेदबाह्यत्वं क्रियमाणार्थता यदि ॥<br>
गृहीतताऽपि वेदैः स्यात्तथैव व्यभिचारिता ।<br>
प्रतिषिद्धार्थकर्तृत्वे वेदबाह्यत्वलक्षणे ॥<br>
व्यभिचारस्त्रयीवाक्यैः प्रायश्चित्तविधायकैः ।</p>
<p>प्रायश्चित्तविधायकानि वाक्यानि कूष्माण्डैर्जुहुयात् इत्यादीनि<br>
प्रतिषिद्धकारिभिरधीतगृहीतानुष्ठीयमानार्थान्येव<br>
प्रमाणानीति तादृशवेदबाह्यगृहीतत्वमनैकान्तिकम् ।<br>
नापि वेदद्वेषिजनपरिगृहीतत्वादप्रामाण्यं<br>
पञ्चरात्रतन्त्राणाम्, हेतोरसिद्धत्वात्, अपि च न<br>
वेदद्वेषिजनपरिग्रहः प्रामाण्यं प्रतिहन्ति, यदि हि<br>
प्रतिहन्यान्निरर्गलस्तर्हि नास्तिकानां पन्थाः, ते हि<br>
वेदप्रामाण्यप्रोत्सादनाय प्रयस्यन्तः ।</p>
<p>कथञ्चिद्वेदवाक्यानि गृहीत्वा विप्रलम्भनात् ।<br>
अनायासेन मिथ्यार्थान् वेदान् कुर्युर्दिगम्बराः ॥</p>
<pre><code>अथ तत्रानधिकारिणामध्येतॄणामेव न चाभिव्याहरेद्   
</code></pre>
<p>ब्रह्मस्वधानिनयादृते । इत्यादिवचनपर्यालोचनया दोषो न<br>
निर्दोषवेदवाक्यानामिति चेत्<br>
तत्प्रस्तुततन्त्रेष्वप्यनधिकारिश्रोतृजनानामेष दोषः, न<br>
निर्दोषतन्त्राणामिति सर्वं समानमन्यत्राभिनिवेशात् । अथ मतं<br>
वेदबाह्यत्वं नाम वैदिककर्मानधिकारित्वं<br>
तदनधिकारिभिर्वेदबाह्यैर्गृहीतत्वात् चैत्यवन्दनवाक्यवत्<br>
अप्रमाणमिति तत्रापि<br>
किमखिलवैदिककर्मानधिकारिजनपरिगृहीतत्वं हेतुः, उत<br>
कतिपयवैदिककम्रानधिकारिगृहीतत्वमिति विविच्य व्याचष्टाम् ।</p>
<p>न तावदग्रिमः कल्पः कल्पते हेत्वसिद्धितः ।<br>
न हि सोऽस्ति मनुष्येषु यः श्रौते क्वापि कर्मणि ॥<br>
नाधिकुर्यादहिंसादौ नृमात्रस्याधिकारः ।<br>
अन्यथा हि ब्राह्मणहनन=तद्धनापहरण-<br>
वर्णाङ्गनासङ्गम-वेदाध्ययनादि कुर्वाणाश्चण्डालादयो न<br>
दुष्येयुः । तदनधिकारित्वाद्, यस्य हि यन्न कर्त्तव्यं तस्य हि<br>
तत्करणं प्रत्यवायाय, अतः सर्वेषामीदृशवैदिकर्मणि अधिकारो<br>
विद्यत एवेत्यसिद्धो हेतुः, साधनविकलश्च दृष्टान्तः ।<br>
नापि<br>
कतिपयवैदिककर्मानधिकारिभिर्गृहीतत्वादप्रामाण्यं<br>
समस्तवेदवाक्यानामप्रामाण्यप्रसङ्गात्, अस्ति हि सर्वेषां<br>
कतिपयवैदिककर्मानधिकारः, ब्राह्मणस्येव राजसूये,<br>
राजन्यस्येव सोमपाने, अतो<br>
व्यवस्थितवर्णाधिकारिगृहीतवेदवचनैरनैकान्तिकोहेतुः,<br>
अप्रयोजकश्च ।</p>
<p>चैत्यवन्दनतः स्वर्गो भवतीतीदृशी मतिः ।<br>
न तत्परिग्रहान्मिथ्या किन्तु कारणदोषतः ॥</p>
<pre><code>उक्तश्च वैदिकसमस्तास्तिकप्रवरभृगु  भरद्वाज    
</code></pre>
<p>द्वैपायनप्रभृति  महर्षिजनपरिग्रहः, अद्यत्वेऽपि हि<br>
पञ्चरात्रतन्त्रविहितमार्गेण प्रासादकरण <br>
प्रतिमाप्रतिष्ठापन  प्रणाम  प्रदक्षिणोत्सवादीनि<br>
प्रत्यक्षश्रुतिविहिताग्निहोत्रादिवत् श्रेयस्करतरबुद्ध्याऽनुतिष्ठतः<br>
शिष्टान् पश्यामः, न चैतदाचरणं निर्म्मूलमिति युक्तं<br>
सन्ध्यावन्दनाष्टकाचरणादेरपि निर्मूलत्वप्रसङ्गात्, उक्तं च<br>
शिष्टाचारस्य प्रामाण्यम् अपि वा कारणाग्रहणे प्रयुक्तानि<br>
प्रतीयेरन्निति ।<br>
अथ भागवतजनपरिगृहीतत्वादिति हेतुः, हन्त तर्हि<br>
तत्परिगृहीतत्वाद् वाजसनेयकैकायनशाखावचसां<br>
प्रत्यक्षादीनां चाप्रामाण्यप्रसङ्गः ।<br>
अथ तैरेव परिगृहीतत्वादिति हेतुः तदसाधारणानैकान्तिकम्,<br>
असिद्धञ्च ।<br>
किमिति वा तत्परिग्रहादप्रामाण्यम् अत्रैवर्णिकत्वादिति चेत् किं<br>
भोः त्रैवर्णिकेतरसवर्णरथकारनिषादादिपरिगृहीतानुष्ठीय-<br>
मानार्थानामाथर्वणवचसां रथकार आदधीत एतया<br>
निषादस्थपतिं याजयेत् इत्यादिवचसां प्रामाण्यं नास्ति ।<br>
अस्तुवाऽत्रवर्णिकपरिग्रहोऽप्रामाण्यहेतुः, एतेषां तु<br>
भगच्छास्त्रानुगामिनां भागवतानामुत्कृष्टब्राह्मण्यं<br>
सर्वप्रमाणसमवगतमिति तत्परिग्रहः प्रामाण्यमेव द्रढयति ।<br>
आह केन पुनः प्रमाणेनैषां ब्राह्मण्यमवगतम्, केन<br>
वाऽन्येषाम् ।</p>
<pre><code>ननु चक्षुर्विस्फारणसमनन्तरं शिखा  यज्ञोपवीत    
</code></pre>
<p>पालाशदण्ड  मौञ्जीयुजो द्विजकुमारकान् पश्यन्तो ब्राह्मणा<br>
इत्यवगच्छन्ति इह वा<br>
किमहरहरधीयमानवाजसनेयकैकायनशाखान्<br>
विलसदुपवीतोत्तरीयशिखाशालिनोऽध्यापयतो याजयत प्रतिगृह्णतो<br>
विदुषः पश्यन्तो ब्राह्मणा इति नावयन्ति ।</p>
<pre><code>अथ याजन  प्रवचन  पालाशदण्डादीनां   
</code></pre>
<p>दुष्टशूद्रादिषु व्यभिचारसम्भवाद् ब्राह्मण्यसिद्धवत्कारेण<br>
प्रवृत्तेश्च न तेभ्यो ब्राह्मण्य निर्णयः,<br>
तद्भागवतेतरविप्राणमपि समानम् ।<br>
अथ सत्यपि तेषां क्वचिद्व्यभिचारे तत्सामान्यादन्यत्र<br>
व्यभिचारशङ्कायां शुक्तौ रजतधियो व्यभिचारात् रजते<br>
रजतधियां व्यभिचारशङ्कावत् प्रत्यक्षविरोधात् अनवस्थानाच्च<br>
अनुपलभ्यमानव्यभिचारोदाहरणेषु तथात्वनिश्चयस्तदन्यत्रापि<br>
समानम् ।<br>
अथ मतम् अन्येषां ब्राह्मण्यं<br>
तदसाधारंअगोत्रस्मरणादिति, तद् भागवतानामपि समानम्,<br>
स्मरन्ति हि भागवताः । वयं भारद्वाजाः वयं काश्यपाः<br>
वयं गौतमाः वयमौपगवा इति ।<br>
न चेदं गोत्रस्मरणं निर्मूलं साम (आधुनिकम्)यिकं वा<br>
सर्वगोत्रस्मरणानां तथाभावप्रसङ्गात् ।</p>
<p>सम्भाव्यमानदोषत्वाद् वंशानां यदि संशयः ।<br>
तद्ब्राह्मण्ये ततो लोकं सर्वं व्याकुलयेदयम् ॥</p>
<p>तथा हि ।</p>
<p>जननीजारसन्देहजातश्चण्डालसंशयः ।<br>
निर्विशङ्कः कथं वेदमधीषे साधु सत्तम ? ॥</p>
<p>तेन भागवतानामविच्छिन्नपरम्पराप्राप्तविचित्रगोत्रस्मरण-<br>
पर्यवस्थापितं ब्राह्मण्यमनपोदितमास्ते इति न<br>
भागवतानामम्येषाञ्च ब्राह्मण्ये कश्चिद्विशेषः ।<br>
यदि परं ते परमपुरुषमेवाश्रिता एकान्तिनः, अन्ये<br>
क्षुद्रदैवतिका (तांस्तु भगवानेव तेष्पि मामेव कौन्तेय<br>
यजन्त्यविधिपूर्वकमिति विनिनिन्द ।)स्साधारणा इति, किं पुनरेतेषां<br>
ब्राह्मण्ये प्रमाणमभिहितं यदेवान्येषाम्, केन वा तेषां<br>
ब्राह्मण्यमवगतम् किन्न (न केवलं ममैव<br>
ब्राह्मण्यनिरूपण्यनिरुपणभार आवयोरुभयोरेव तस्य<br>
निरूपणीयत्वेन समत्वादिति भावः ।) एतेन, यदि च कौतूहलम् ।</p>
<p>श्रूयतामुभयत्रापि ब्राह्मण्यस्यावधारकम् ।<br>
प्रत्यक्षं वाऽनुमानं वा यद्वाऽर्थापत्तिरेव वा ॥</p>
<pre><code>ननु कथं प्रत्यक्षं ब्राह्मण्यमवगमयति, न हि   
</code></pre>
<p>प्रथमाक्षसन्निपातसमनन्तरमदृष्टपूर्वविप्र <br>
क्षत्रसमानवयोवेषपिण्डद्वयसन्निधावजगजमहिषादिविशेषवद्<br>
अयं ब्राह्मणः अयं क्षत्रिय इति विभागेन प्रतिपद्यामहे ।<br>
न च तत्पित्रादिब्राह्मण्यस्मरणसापेक्षमक्षमेव<br>
सन्निहितव्यक्तिवर्ति ब्राह्मण्यमवगमयतीति साम्प्रतम्,<br>
तत्स्मरस्यैव पूर्वानुभवविरहेण<br>
बन्ध्यासुतस्मरणवदनुपपत्तेः ।</p>
<p>न चानुमानात्तत्प्रतिबद्धलिङ्गादर्शनात् ।<br>
न च शम दम तपश्शौचादयो ब्राह्मण्ये लिङ्गम्, तेषां<br>
ब्राह्मणेन सता सम्पाद्यत्वाद् व्यभिचाराच्च ।</p>
<pre><code>न चार्थापत्त्या ब्राह्मण्यनिर्णयः, अनुपपत्त्यभावात्, न च   
</code></pre>
<p>वसन्ते ब्राह्मणोऽग्नीनादधीत इत्यादिवाक्यार्थानुपपत्त्या<br>
ब्राह्मण्यनिर्णयः, ब्राह्मण्यादिपदार्थावगमपूर्वकत्वात्<br>
तद्वाक्यार्थावगमस्य, नायं दोषः, न हि<br>
प्रथमाक्षसम्प्रयोगसमय एव भासमानं प्रत्यक्षं<br>
नान्यदित्यस्ति नियमः, यदेवेन्द्रियव्यापारानुवृत्तौ<br>
सत्यामपरोक्षमवभासते तत्प्रत्यक्षं तथा च ब्राह्मण्यमिति<br>
तदपि प्रत्यक्षम्, प्रतीमो हि वयमुन्मीलितलोचनाः<br>
तत्सन्ततिविशेषानुसन्धानसमनन्तरं वसिष्ठ  काश्यपीय <br>
शठमर्षणप्रभृतिविचित्रगोत्रकुलशालिषु समाचारशुचिषु<br>
विलसदुपवीतोत्तरीयशिखामौञ्जीबन्धेषु स्फुटतरसन्दधद्<br>
ब्राह्मण्यम् ।<br>
न चैतदलौकिकं<br>
यत्सन्ततिविशेषानुसन्धानसापेक्षमक्षं ब्राह्मण्यं<br>
ग्राहयतीति, सर्वत्र<br>
देशकालसंस्थानादितिकर्त्तव्यतानुगृहीतमेन्द्रियं<br>
स्वगोचरपरिच्छेदोत्पादे कारणम्भवति करणमात्रस्यायं<br>
स्वभावो यदितिकर्त्तव्यतापेक्षणम् ।</p>
<p>यथाह ।</p>
<p>न हि तत्कारणं लोके वेदे वा किञ्चिदीदृशम् ।<br>
इति कर्तव्यतासाध्ये यस्य नानुग्रहेऽर्थिता ॥ इति,<br>
ततश्च सन्ततिस्मृत्यानुगृहीतेन चक्षुषा ।<br>
विज्ञायमानं ब्राह्मण्यं प्रत्यक्षत्वं न मुञ्चति ॥<br>
तथा च दृश्यते नाना सहकारिव्यपेक्षया ।<br>
चक्षुषोजातिविज्ञानकरणत्वं यथोदितम् ॥<br>
सुवर्णं व्यज्यते रूपात् ताम्रत्वादेरसंशयम् ।<br>
तैलाद् घृतं विलीनञ्च गन्धेन तु रसेन वा ॥<br>
भस्मप्रच्छादितो वन्हिः स्पर्शनेनोपलभ्यते ।<br>
अश्वत्वादौ च दूरस्थे निश्चयो जायते ध्वनेः ॥<br>
संस्थानेन घटत्वादि ब्राह्मणत्वादियोनितः ।<br>
क्वचिदाचारतश्चापि सम्यग्राज्यानुपालितात् ॥</p>
<p>इति ॥</p>
<p>यत्समानवयोवेषपिण्डद्वयविलोकने ।<br>
तत्क्षणादक्षतो भेदो नावभातीति भाषितम् ॥<br>
नैतावता विभागस्य प्रत्यक्षत्वं निवर्तते ।<br>
सादृश्यदोषात्तत्र स्याद् विभागस्यानवग्रहः ॥<br>
समानरूपसंस्थानशुक्तिका  कलधौतयोः ।<br>
विवेकः सहसा नाभादिति कालान्तरेऽपि किम् ॥<br>
प्रत्यक्षो न भवेदेवं विप्रक्षत्रविशां भिदा ।</p>
<pre><code>यद्वा सन्ततिविशेषप्रभवत्वमेव ब्राह्मण्यम्,   
</code></pre>
<p>तच्चान्वयव्यतिरेकाभ्यां यथालोकं<br>
कार्यान्तरवदवगन्तव्यमेव, के पुनः सन्ति विशेषा येषु<br>
ब्राह्मणशब्दं प्रयुञ्जते वृद्धाः केषु वा प्रयुञ्जते, ।</p>
<p>उक्तं गोत्रार्षेयादिस्मृतिमत्स्वित्यनेकशः ।<br>
आस्तामप्रस्तुता चिन्ता प्राची प्रस्तूयते कथा ॥<br>
सिद्धं गोत्रादियुक्तत्वाद् विप्रा भागवता इति ।<br>
वैश्यव्रात्यान्वये जन्म यदेषामुपवर्णितम् ॥<br>
पञ्चमस्सात्वतो नाम विष्णोरायतनानि सः ।<br>
पूजयेदाज्ञया राज्ञः स तु भागवतः स्मृतः ॥<br>
वैश्यात्तु जायते व्रात्यादिति वाक्यद्वयेक्षणात् ।<br>
अत्र ब्रूमः किमेताभ्यां वचनाभ्यां प्रतीयते ॥<br>
अभिधानान्वयो वा स्यान्नियमो वाऽभिधीयताम् ।</p>
<pre><code>न तावत् सात्त्वत्  भागवत  शब्दौ   
</code></pre>
<p>वैश्यव्रात्याभिधायकावेवेति नियन्तुं शक्यौ अप्रतीतेः,<br>
अतिप्रसङ्गाच्च, न हि पञ्चमः सात्वत इत्यत्र सात्वत  भागवत <br>
शब्दयोरर्थान्तराभिधानप्रतिषेधः प्रतीयते<br>
श्रुतहान्यश्रुतकल्पनाप्रसङ्गात् इह हि व्रात्यवैश्यान्वयजन्मा<br>
यः पञ्चमः सात्वत इति तस्य सात्त्वतसञ्ज्ञान्वयोऽवगम्यते<br>
पञ्चम शब्दस्य प्रथम निर्दिष्टत्वेनोद्देश<br>
(उद्देश्यसमर्थकृत्वादित्यर्थः)कत्वात् ।<br>
न च पञ्चमस्य सात्वतत्वे सात्वतेनापि<br>
वैश्यव्रात्यपञ्चमेन भवितव्यम्, न हि उद्दिश्यमानस्याग्निमत्त्वे<br>
उपादीयमानस्याग्ने धूमवत्त्वेन भवितव्यम् अतो<br>
नेदृशस्मृतिपर्यालोचनया सात्वत  भागवत  शाब्दितानां<br>
व्रात्यत्वनिश्चयः ।<br>
यदि पुनरनयोर्जात्यन्तरेऽपि प्रयोगो दृष्ट इति एतावता<br>
तच्छब्दाभिधेयतया भगवच्छास्त्रानुगामिनामपि विप्राणां<br>
तज्जातीयत्वनिश्चयः, ततस्तत्रैव सहपठिताचार्यशब्दस्यापि<br>
निकृष्टव्रात्यापत्ये प्रयोगदर्शनात्<br>
साङ्गसरहस्यवेददातुर्द्विजपरस्यापि व्रात्यत्वं स्यात् ।<br>
अथ तस्य व्रात्यवाचकाचार्य  शब्दाभिधेयत्वेऽपि<br>
प्रमाणान्तरेणाप्लुतब्राह्मण्यनिश्चयात् आचार्य  शब्दस्य<br>
आचिनोत्यस्य बुद्धिम् इत्यादिगुणयोगेनापि वृत्तिसम्भवान्न<br>
व्रात्यत्वशङ्का तदत्रापि जात्यन्तरवाचकसात्वत  भागवत <br>
शब्दाभिधेयत्वेऽपि भगवच्छास्त्रानुगामिनाममीषामति-<br>
स्पष्टविशिष्टगोत्रार्षेयादिस्मरणदृढावगतत्वाद् ब्राह्मण्यस्य<br>
सात्वत  भागवत  शब्दयोश्च सत्त्ववति भगवति भक्तियोगेनैव<br>
वृत्तिसम्भवान्न व्रात्यत्वशङ्कावतारः, एतदुक्तं भवति ।</p>
<p>न चैकशब्दावाच्यत्वादेकजातीयता भवेत् ।<br>
मा भूदाचार्यशब्दत्वाद् ब्राह्मणस्य मण्डूकवाचिता ।<br>
इति तच्छब्दवाच्यत्वात् सिंहो मण्डूक एव किम् ॥<br>
तथा गो  शब्दवाच्यत्वाच्छब्दश्चापि विषाणवान् ।</p>
<p>ततश्च ।</p>
<p>सुधन्वाचार्य इत्याद्या यथाऽर्थान्तरवाचकाः ।<br>
व्रात्यान्वये प्रयुज्यन्ते तथैवैतो भविष्यतः ॥</p>
<pre><code>यदुक्तं योगरूढिशक्तिद्वयोपनिपाते सात्वत    
</code></pre>
<p>भागवत=शब्दयोरूढिशक्तिरेवाश्रयितुमुचितेति ।<br>
तदयुक्तं कॢप्तावयवश्क्त्यैवाभिधानोपपत्तौ<br>
सत्यामकॢप्ताखण्डशक्तिकल्पनाऽनुपपत्तेः ।<br>
योऽपि हि सात्वत  भागवत-<br>
शब्दयोर्वैश्यव्रात्यान्वयजन्मनि रूढिशक्तिमभ्युपगच्छति<br>
अभ्युपगच्छत्येव असावन्यत्र सत्त्ववद्भगवच्छब्दयोः<br>
प्रकृतिभूतयोस्तदुत्पन्नस्य च<br>
तद्धितप्रत्ययस्यार्थान्तराभिधानसामर्थ्यं सात्त्वतं<br>
विधिमास्थाय, जन्मान्तरकृतैः पुण्यैर्नरो भागवतो<br>
भवेदित्यादौ तदिहापि तद्योगेनैव व्रात्यान्वयजन्मनि<br>
वृत्तिसम्भवेन शक्त्यन्तरकल्पनायां प्रमाणं क्रमते,<br>
सम्भवति चैतेषामपि साक्षाद्भगवदाराधनाभावेऽपि<br>
वासुदेवस्यायतनशोधन  बलिनिर्हरण <br>
प्रतिमासंरक्षणादिक्रियायोगेनैव सात्त्वत  भागवत <br>
शब्दाभिधेयत्वम्, तस्येदम् इति सम्बन्धमात्रेऽपि<br>
चाण्प्रत्ययस्मरणात्, उक्तश्च वैश्यव्रात्यान्वयजन्मनोऽपि<br>
भगवदायतनादिशोधनादिक्रियायोगः, सात्वतानाञ्च<br>
देवायतनशोधनं नैवेद्यभोजनं प्रतिमासंरक्षणम् इति,<br>
तथा विष्णोरायतनानि सम्पूजयेति ।<br>
एतेन इदमप्यपास्तं यदेषामपि वृत्तिसाम्याद् व्रात्यात्वमिति<br>
अन्यदेव हि देवायतनशोधनबलिनिर्हरणप्रतिमासंरक्षणादिकम्<br>
। अन्ये चाभिगमनोपादानेज्या  स्वाध्याययोगा<br>
भागवतैरहरहरनुष्ठीयमानाः क्रियाकलापा इति<br>
ज्योतिष्टोमादाविव तथैव ज्योतिष्टोमे<br>
ग्रहचमसजुह्वादिपात्रकरणतक्ष्णादिषु तक्ष्णो व्यापारः,<br>
ऋत्विजस्तु विशिष्टमन्त्रोच्चारणदेवताभिध्यानाऽभिष्टवप्रभृतिषु ।<br>
न च तावता तेषां तक्ष्णाञ्चैकजातित्वसंशयः, एवमिहापि<br>
भगवच्छास्त्रसिद्धपाञ्चकालिकानुष्ठातॄणामन्येषामाय-<br>
तनशोधनादि कुर्वतां प्रासादपालकावरनाम्नामन्त्यानां<br>
चेति ।<br>
यत्पुनरुक्तं सात्वत  भागवत  शब्दयोर्यौगिकत्वे<br>
रथकार आदधीत इत्यत्रापि रथकार  शब्दस्य रथकरणयोगेन<br>
त्रैवर्णिकवृत्तिप्रसङ्ग इति तदनुपपन्नम्, युक्तं हि<br>
तत्राधानोत्पत्तिवाक्यावगतवसन्तादिकालबाधप्रसङ्गात्,<br>
सौधन्वना ऋभवः सूरचक्षस इति<br>
मन्त्रवर्णावगतजात्यन्तरवृत्तिबाधप्रसङ्गाच्च ।</p>
<p>माहिष्येण करिण्यां तु रथकारः प्रजायते ।<br>
इति स्मृत्यवगतजात्यन्तरत्वेऽपि क्षत्रियवैश्यानुलोमोत्पन्नो<br>
रथकारस्तस्येज्याधानोपनयनक्रियाश्चाप्रतिषिद्धा इति<br>
शङ्खवचनाद् विद्यासाध्येऽपि कर्मणि अधिकाराविरोधात्,<br>
त्रैवर्णिकानाञ्च शिल्पोपजीवित्वस्य प्रतिषिद्धत्वेन तेषु<br>
रथकारशब्दस्यानुचितत्वाच्च जात्यन्तरवाचित्वाध्यवसानम्, न<br>
चेह तथा विरोधोऽस्ति ।</p>
<p>अपि च ।</p>
<p>कॢप्तावयवशक्त्यैव लब्धे स्वार्थावबोधने ।<br>
नष्टावयवमानत्वं प्रत्याचष्ट च सूत्रकृत् ॥</p>
<p>प्रोक्षणीष्वर्थसंयोगात् इति ।</p>
<p>ततश्च सत्त्वाद्भगवान् भज्यते यैः परः पुमान् ।<br>
ते सात्वता भागवता इत्युच्यन्ते द्विजोत्तमाः ॥</p>
<p>स्मृत्यन्तराणि च<br>
भागवतानामुत्कृष्टब्राह्मण्यप्रतिपादकानीति परस्तात्<br>
प्रदर्शयिष्यन्ते ।<br>
यत् पुनरुक्तं समाने ब्राह्मण्ये किमिति सात्वत <br>
भागवतैकान्तिक  शब्दैरेवैतेषां नियमेन व्यपदेश इति<br>
तत्परिव्राजकनिगदादिवदित्यदोषः ।<br>
यथैव हि समाने ब्राह्मण्ये यजुष्ट्वे च केचिदेव ब्राह्मणाः<br>
कानिचिदेव यजूंषि परिव्राजकनिगदशब्दाभ्यामधीयन्ते<br>
तिष्ठन्तु ब्राह्मणाः परिव्राजका आनीयन्ताम्, यजूंषि वर्त्तने न<br>
निगदाः, निगदा वर्त्तन्ते न यजूंषि इति च तथेहापि भविष्यति,<br>
निगदाश्चतुर्थम्मन्त्रजातं यजूंषि वा तद्रूपत्त्वात् इति<br>
न्यायाभिधानात् ।</p>
<p>वृत्त्यर्थं देवतापूजानैवेद्यप्राशनादिभिः ।<br>
दौर्ब्राह्मण्यं यदप्युक्तं तत्र प्रतिविधीयते ॥<br>
न हि भागवतैस्सर्वैर्वृत्तयेऽभ्यार्चितो हरिः ।<br>
दृष्टा हि बहवस्सवार्थं पूजयन्तोऽपि सात्वताः ॥<br>
केचिद्यदि परं सन्तः सात्त्वता वृत्तिकार्शिताः ।<br>
याजयन्ति महाभागैर्वैष्णवैर्वृत्तिकारणात् ॥<br>
न तावतैषां ब्राह्मण्यं शक्यं नास्तीति भाषितुम् ।<br>
न खल्वाध्वर्यवं कुर्वञ् ज्योतिष्टोमे पतिष्यति ॥<br>
यदि न प्रतिगृह्णीयुः पूजैव विफला भवेत् ।<br>
पूजासाद्गुण्यसिद्ध्यर्थमतस्ते प्रतिगृह्णते ॥<br>
अर्चनान्ते हिरण्यञ्च तस्मै देयं स्वशक्तितः ।<br>
अन्यथा पूजकस्यैव तत्र पूजाफलं भवेत् ॥<br>
हन्त्यल्पदक्षिणो यज्ञ इत्यादिस्मृतिदर्शनात् ।<br>
ऋत्विजा द्रव्यलुब्धेन स्वयं याञ्चापुरस्सरम् ॥<br>
यदार्त्विज्यं कृतं कर्म तदेव हि निषिध्यते ।</p>
<pre><code>तद्यथा यदाशंसमानमार्त्विज्यं कारयन्ति उत वामे   
</code></pre>
<p>दद्यात् उत वा मा वृणीत इति तद्ध तत्परागेव यथा जग्धं न<br>
हैवं त्यज्यमानं भुनक्ति । इति,</p>
<p>श्रद्धापूतदक्षिणादानं तूभयोरपि श्रेयस्करमेव ।<br>
योऽर्चितं प्रतिगृह्णाति दद्यादर्चितमेव च ॥<br>
ता उभौ गच्छतः स्वर्गमित्यादिस्मृतिदर्शनात् ।</p>
<p>यदपि वृत्त्यर्थं देवपूजनाद् देवकोशोपजीवित्वाच्च<br>
देवलकत्त्वप्राप्तिरिति तदषि देवतान्तरवृत्त्यर्थाराधन<br>
तत्कोशोपजीवनविषयमिति द्रष्टव्यम् ।</p>
<p>तथा च भगवान् व्यासः ।</p>
<p>भवेद्देवलको यो वै रुद्रकाद्युपजीवकः इति,<br>
अपि भवति शाण्डिल्यवचनम् ।<br>
वृत्त्यर्थं याजिनस्सर्वे दीक्षाहीनाश्च केवलम् ।<br>
कर्मदेवलका एते स्मृता ह्यत्र पुरा मुने ॥<br>
तांश्च संवत्सरादूर्ध्वं न स्पृशेन्न च संविशेत् ।</p>
<p>तथा ।</p>
<p>कल्पदेवलकाः केचित् कर्मदेवलका अपि ।<br>
अथ त्रिवर्षादूर्ध्वमयोग्या देवकर्मणि ॥<br>
ये कल्पोक्तं प्रकुर्वन्ति दीक्षाहीना द्विजातयः ।<br>
वृत्त्यर्थं वा यशोऽर्थं वा कल्पदेवलकास्तु ते ॥<br>
वृत्तिं कृत्वा तु विप्रेण दीक्षितेन विधानतः ।<br>
अन्येन यूजयेद्देवमशक्तः स्वयमर्चने ॥<br>
यजनं मुख्यमेवैतद् गौणमेवान्यथा भवेत् ।<br>
अन्यथा इति  अदीक्षितेनेत्यर्थः, तदेव स्पष्टयति<br>
अदीक्षितेन विप्रेण येनकेन विधानतः ।<br>
वृत्त्यर्थं यत्कृतं कर्म तज्जघन्यमुदाहृतं ॥</p>
<pre><code>इत्यादिस्मृतिशतपर्यालोचनात्   
</code></pre>
<p>पञ्चरात्रसिद्धदीक्षासंस्कारविरहितानां ब्राह्मणानां<br>
देवकोशोपजीवनवृत्त्यर्थपूजनादिकमुपब्राह्मणत्वदेवलकत्वा-<br>
वहमिति निश्चीयते, यत्पुनः शिष्टविगर्हितनिर्माल्यनिवेद्योपयोगाद्<br>
भागवतानामशिष्टत्वमिति ।</p>
<p>तत्र ब्रूमः किमिदं निर्माल्यं निवेद्यं चाभिप्रेतं श्रोत्रियस्य ।<br>
पुष्पौदनादिमात्रं चेत् सर्वलोकाविरुद्धता ।<br>
पुष्पौदनपरित्यागं न हि लोकोऽनुमन्यते ॥<br>
विशिष्टप्रतिषेधोऽपि न युक्तस्तदसिद्धितः ।</p>
<pre><code>न ह्यनिरूपितविशेषणा विशिष्टबुद्धिराविरस्ति, न चेह   
</code></pre>
<p>विशेषणं निरूपयितुं शक्यते, किमिति न शक्यते यावता<br>
देवोद्देशेन परित्यागो विशेषणम्, किमिदानीं<br>
पञ्चरात्रशास्त्रमपि प्रमाणमङ्गीकृतं भवता येन<br>
पञ्चरात्रतन्त्रविहितमन्त्रप्रतिष्ठापितप्रतिमासु देवतामभ्युपेत्य<br>
तदुद्देशेन त्यागो विशेषणमभिलष्यते, कथं हि<br>
तत्प्रामाण्यानभ्युपगमे तत्प्रतिपाद्यमानाया देवतात्वम्,<br>
कथन्तराञ्च तदुद्देशेन त्यक्तस्य निर्माल्यनिवेद्यभावः, न हि<br>
काचिज्जात्या देवता नामास्ति, यैव हि हविः प्रतियोगितया<br>
प्रमाणभूताच्छब्दादवगम्यते सा तत्र देवता इति हि वः<br>
सिद्धान्तः ।<br>
अथ पञ्चरात्रिकैर्देवतोद्देशेन<br>
परित्यक्तत्वाभ्युपगमान्निर्माल्यनिवेद्यभावः, हन्त तर्हि, तैरेव<br>
परमपावनतयाऽपि निर्माल्यनिवेद्योपयोगस्याङ्गीकृतत्वात्<br>
तद्वदेव पावनत्वमङ्गीक्रियताम् ।<br>
अथापावनमेव तैः पावनबुद्ध्या परिगृहीतमिति न<br>
तत्प्राशत्यमङ्गीक्रियते, हन्त तर्ह्यदेवतैव देवताबुद्ध्यारोपेण<br>
तैः परिगृहीतेति न तदुद्देशेन त्यक्तस्य<br>
निर्माल्यनिवेद्यभावोऽङ्गीक्रियताम् ।<br>
एतदुक्तं भवति<br>
पुष्पौदनादिस्वरूपमात्रत्यागस्यानिष्टत्वात् स्वदर्शनानुसारेण<br>
च विशेषणासम्भवात् परदर्शनानुसारेण विशेषणनिरूपणे<br>
तस्यैव परमपावनत्वापातात् तत्र<br>
प्रामाण्यमभ्युपगच्छद्भिरन्यैश्च<br>
निर्माल्यनिवेद्योपयोगोऽवश्याङ्गीकरणीय इति ।</p>
<p>आह कथं पुनस्तत्र प्रामाण्यमङ्गीकुर्वता<br>
निर्माल्यं निवेद्यञ्च न परिहरणीयम् ।<br>
निषिध्यते हि तन्त्रेषु निर्माल्यप्राशनादिकम् ।<br>
यथा सनत्कुमारीयसंहितायामुदीरितम् ।<br>
निवेदितं तु यद्धव्यं पुष्पम् फलमथापि वा ।<br>
तन्निर्माल्यमिति प्रोक्तं तत्प्रयत्नेन वर्जयेत् ॥</p>
<p>तथा प्रदेशान्तरे ।</p>
<p>निर्माल्यं भक्षयित्वैवमुच्छिष्टमगुरोरपि ।<br>
मासं पयोव्रतो भूत्वा जपन्नष्टाक्षरं सदा ॥<br>
ब्रह्मकूर्चं ततः पीत्वा पूतो भवति मानवः ।</p>
<p>इति, तथेन्द्ररात्रे ।</p>
<p>न चोपजीवेद्देवेशं न निर्माल्यानि भक्षयेत् ।</p>
<p>तथा ।</p>
<p>न चोपयो (न चोपभोगयोग्यानीति पा। ।)गयोग्यानि निर्माल्यानि<br>
कदाचन ।</p>
<p>इति, तथा संहितान्तरे ।</p>
<p>निर्माल्यानि न चाश्नीयान्न जिघ्रेन्न च लङ्घयेत् ।</p>
<p>इति, तदेवमनेकसंहितासमधिगतनिषेधस्य<br>
निर्माल्योपभोगस्य कथमिव पावनत्वाङ्गीकारः, ।</p>
<p>अत्राह देवमुद्दिश्य त्यक्तस्यापि च वस्तुनः ।<br>
नाडिकादशकादर्वागुपयोगो न निन्द्यते ॥</p>
<p>तथेन्द्ररात्र एव ।</p>
<p>दशनाड्याधिकं पूरं स्थापयेत्तु विचक्षणः ।<br>
कालयोगस्समुद्दिष्टो रात्रावहनि चैव हि ॥<br>
कालयोगातिरिक्तं तु निर्माल्यं परिचक्षते ।<br>
ततस्तदप्सु चैवाग्रौ क्षिपेद्भूमौ खनेत्तु वा ॥</p>
<p>इति ।</p>
<p>उच्यते नात्र निर्माल्यप्राशनादि प्रशस्यते ।<br>
किन्तु पूरणपूजायां विनियुक्तस्य वस्तुनः ॥<br>
नाडिकादशके पूर्णे पश्चात्त्यागो विधीयते ।</p>
<pre><code>सामान्येन निवेदितस्य पुष्पौदनादेः कृतकार्यतया   
</code></pre>
<p>निर्माल्यत्वेनापनये प्राप्ते नाडिकादशपूरणं पूजाङ्गतया<br>
स्थापनं विधीयते दशनाड्याधिकं पूरं स्थापयेदिति ।</p>
<p>ततश्च तन्त्रसिद्धान्तपर्यालोचनयापि वः ।<br>
हरिद्राचूर्ण  नैवेद्य  पादाम्बुस्पर्शनादिकम् ॥<br>
न सिद्ध्येत् तन्त्रसिद्धान्तः क्व नु यूयं क्व चाल्पकाः ।<br>
अहो विद्यालवोल्लासिजिह्वाग्रस्तविचेतसः ॥<br>
सितासितं वचो भाति सकलङ्केन्दुबिम्बवत् ।<br>
ये हि युष्मद्विधा मूर्खास्तेषामेव निषेधगीः ॥<br>
सेव्यमानः हि तत्सर्वं वैष्णवैरधिकारिभिः ।<br>
अघौघध्वंसनायालं सोमपानमिवाध्वरे ॥<br>
अन्येषां हि तदस्पृश्यं पुरोडाशः शुनामिव ।</p>
<p>तद्यथेश्वरसंहितायाम् ।</p>
<p>दुर्लभो भगवद्भक्तो लोकेस्मिन् पुरुषः सुत ? ।<br>
तत्रापि दुर्लभतरो भावो वै यस्य तत्त्वतः ॥</p>
<p>पादोदकं प्रति शुभस्सिद्धान्नै (श्रीमद्भागवते यथाऽह<br>
भगवन्तं श्रीकृष्णमुद्धवः  तवोच्छिष्टभुजो दासास्तव<br>
मायां जयेमहि इति ।) च निवेदिते ।<br>
स्रगादिके चोपभुक्ते ह्युपभोगार्थमेव च ॥<br>
अतश्च भावहीनानामभक्तानां च षणमुख ? ।<br>
निषिद्धं भगवन्मन्त्रदृक्पूतमखिलं हि यत् ॥ इति,</p>
<p>तथा प्रदेशान्तरे ।</p>
<p>कुङ्कुमं चन्दनञ्चैतत् कर्पूरमनुलेपनम् ।<br>
विष्णुदेहपरामृष्टं तद्वै पावनपावनम् ॥</p>
<p>इति, तथा पद्मोद्भवे ।</p>
<p>विष्णुदेहपरामृष्टं यश्चूर्णं शिरसा वहेत् ।<br>
सोऽश्वमेधफलं प्राप्य विष्णुलोके महीयते ॥</p>
<p>तथेश्वरसंहितायाम् ।</p>
<p>उपभुक्तस्य सर्वस्य गन्धपुष्पादिकस्य च ।<br>
स्नानादावुपयुक्तस्य दधिक्षीरादिकस्य च ॥<br>
दूषणं न प्रयोक्तव्यं शब्दैरप्र<br>
(निन्दाऽसूयाद्याविष्कारकारकैरित्यर्थः ।)तिपत्तिजैः ।<br>
निर्माल्यबुद्ध्या देवीयं पावनं दूषयन्ति ये ॥<br>
ते यान्ति नरकं मूढास्तत्प्रभावापलापिनः । इति,</p>
<p>यानि पुनर्दीक्षितमेवाधिकृत्य समयानुशासनसमये<br>
निर्माल्योपयोगनिषेधपराणि वचनानि तानि<br>
पा(भगवत्पारिषदानमीशोविष्वक्सेनस्तदुपयोगानन्तरकाले<br>
निषेधपराणि द्रष्टव्यानि ।)रिषदेशोपयोगोत्तरकालाभिप्रायेण<br>
द्रष्टव्यानि ।</p>
<p>यतो भगवदर्थेन त्यक्तं स्रक्चन्दनादिकम् ।<br>
पश्चादभोग्यतां याति विष्वक्सेननिवेदनात् ॥<br>
अत एव निवेद्यादि ततोऽर्वागेव सात्वतैः ।<br>
सेव्यते तेन तत्तेषामुत्कर्षस्यैव कारणम् ॥</p>
<p>अपि च ।</p>
<p>देवतान्तरनिर्माल्यं शिष्टैरिष्टं विगर्हितम् ।<br>
इदन्तु वैदिकत्वेन सोमपानवदिष्यते ॥<br>
ये नाम भगवच्छास्त्रप्रामाण्यं नानुजानते ।<br>
न निरूपयितुं शक्यं तैर्निर्माल्यमितीरितम् ॥<br>
निरूपणेऽपि भगवन्निर्माल्यमतिपावनम् ।<br>
समस्तवैदिकाचार्यवचनैरवसीयते ॥<br>
शब्दप्रमाणके ह्यर्थे यथाशब्दं व्यवस्थितिः ।<br>
न चात्र शब्दो नास्तीति वक्तव्यं बधिरेतरैः ॥</p>
<p>यथा ब्रह्मपुराणे च पठ्यते ।</p>
<p>विष्णोर्नैवेद्यकं शुद्धं मुनिभिर्भोज्यमुच्यते ।<br>
अन्यन्निवेद्य निर्माल्यं मुक्त्वा चान्द्रायणञ्चरेत् ॥<br>
विष्णुदेहपरामृष्टम्माल्यं पापहरं शुभम् ।<br>
यो नरश्शिरसा धत्ते स याति परमाङ्गतिम् ॥</p>
<p>एतेन ।</p>
<p>निर्माल्यञ्च निवेद्यञ्च भुक्त्वा चान्द्रायणञ्चरेत् । इति स्मरणमपि<br>
रुद्रकाल्यादिविषयमित्यावेदितव्यम्, तथा महाभारते ।</p>
<p>हृदि ध्यायन् हरिं तस्मै निवेद्यान्नं समाहितः ।<br>
मध्यमाऽनामिकाङ्गुष्ठैर्गृहीत्वान्नमितं पुनः ॥<br>
प्राणाय चेत्यपानाय व्यानाय च ततः परम् ।<br>
उदानाय समानाय स्वाहेति जुहुयात् क्रमात् ॥</p>
<p>इति, तथा प्रदेशान्तरे ।</p>
<p>निवेदितन्तु यद्देवे तद्दद्याद् ब्रह्मचारिणे । इति ।</p>
<p>तथा महाभारते ।</p>
<p>पञ्चरात्रविदो मुख्यास्तस्य गेहे महात्मनः ।<br>
प्रापणं भगवद्भुक्तं भुञ्जते चाग्रभोजनम् ॥</p>
<p>इति, तथा च भगवान् शौनकः नैवेद्यं स्वयमश्नीयात् इति, ।<br>
इत्यादिस्मृतिशतसिद्धशुद्धि विष्णोर्नैवेद्यं भवभयभेदि<br>
यो विनिन्देत् । नास्तिक्यात्<br>
स्मृतिवचनान्युपेक्षमाणस्तज्जिह्वाविशसनमेव युक्तमत्र ।</p>
<p>ननु प्राणाग्निहोत्रस्य नैवेद्यं साधनं कथम् ।<br>
निरिष्टकं न शिष्टानामिष्टं होमादिसाधनम् ॥<br>
न च द्रव्यान्तराक्षेपो होमायेत्वकल्पते ।<br>
रागतः प्राप्तमेवान्नं यतस्तेनोपजीव्यते ॥<br>
नापि भुक्त्यन्तराक्षेपो नैवेद्यायोपपाद्यते ।<br>
सायं प्रातर्द्विजातीनामशनं श्रुतिचोदितम् ॥<br>
नान्तरा भोजनं कुर्यादिति तत्प्रतिषेधनात् ।<br>
नैष दोषो यतः प्राणप्रभृतिर्देवतागणः ॥<br>
गुणभूतः श्रुतो विष्णोर्विष्णुपारिषदेशवत् ।<br>
यथैव हि भगवन्निवेदितमपि पुष्पौदनादिविष्वक्सेनाय<br>
दीयमानं नानौचित्त्यमावहति ।</p>
<p>यथा वा होतुरुच्छिष्ट एव सोमरसोऽध्वरे ।<br>
अध्वर्य्वादेर्विशुद्ध्यै स्यादेवमत्र भविष्यति ॥</p>
<p>अपि च ।</p>
<p>भोज्याभोज्यव्यवस्थायाः शास्त्रमेव निबन्धनम् ।<br>
तच्चेद्भोज्यमिदं ब्रूते किं वयं विदधीमहि ॥<br>
यथाऽनुष्ठानतन्त्रत्वं नित्यकाम्याग्निहोत्रयोः ।<br>
एवं प्राणाग्निहोत्रेऽपि नैवेद्याशनतन्त्रता ॥</p>
<pre><code>यदप्युक्तं गर्भाधानादिदाहान्तसंस्कारान्तसेवनाद्   
</code></pre>
<p>भागवतानामब्रह्मण्यमिति तत्राप्यज्ञानमेवापराध्यति, न<br>
पुनरायुष्मतो दोषः, यदेते वंशपरम्परया<br>
वाजसनेयशाखामधीयानाः कात्यायनादिगृह्योक्तमार्गेण<br>
गर्भाधानादिसंस्कारान् कुर्वते ।</p>
<pre><code>ये पुनः सावित्र्यनुवचनप्रभृतित्रयीधर्मत्यागेन   
</code></pre>
<p>एकायनश्रुतिविहितानेव चत्त्वारिंशत् संस्कारान् कुर्वते तेऽपि<br>
स्वशाखागृह्योक्तमर्थं यथावदनुति (यद्यपि<br>
अनूपसृष्टात्तिष्ठतेर्नात्मनेपदं प्राप्नोतीति अनुतिष्ठन्त इत्येव<br>
स्यात्तथापि अनुष्ठानशीला अनुष्ठानपरायणा इत्यर्थस्य<br>
प्रतिपिपादथियितत्वेन ताच्छील्यवयोवचनशक्तिषु चानश् इति<br>
पाणिनीयेन चानश्प्रत्ययो न तु शानच्प्रत्यय इत्यवधारयन्तु<br>
निपुणाः ।)ष्ठमानाः न शाखान्तरीयकर्माननुष्ठानाद्<br>
ब्राह्मण्यात् प्रच्यवन्ते, अन्येषामपि परशाखाविहितकर्मान-<br>
नुष्ठाननिमित्ताब्राह्मण्यप्रसङ्गात् सर्वत्र हि जाति  चरण <br>
गोत्राधिकारादिव्यवस्थिता एव समाचारा उपलभ्यन्ते । यद्यपि<br>
सर्वशाखाप्रत्ययमेकं कर्म तथाऽपि न परस्परविलक्षणाधि-<br>
कारिसम्बद्धा धर्माः क्वचित्समुच्चीयन्ते, विलक्षणाश्च<br>
त्रयीविहितस्वर्गपुत्रादिविषयोपभोगसाधनैन्द्राग्नेयादिकर्माधिक<br>
अरिभ्यो द्विजेभ्यस्त्रय्यन्तेकायनश्रुतिविहितविज्ञानाभिगमनोपादा-<br>
नेज्याप्रभृतिभगवत्प्राप्त्येकोपायककर्माधिकारिणोमुमुक्षवो<br>
ब्राह्मणा इतिनोभयेषामप्यन्योन्यशाखाविहितकर्माननुष्ठान-<br>
मब्राह्मण्यमापादयति, यथा चैकायनशाखाया<br>
अपौरुषेयत्वं तथा काश्मीरा (काश्मीरागमपदेन किं<br>
विवक्षितमिति न विशिष्य जानीमः काश्मीरागमप्रामाण्य-<br>
निरूपणपरोग्रन्थोऽपि चास्मदृष्टेरगोचर इति न किञ्चिदीश्महे<br>
वक्तुम् । यत्नेन तु तत्सर्वमासास्य समये प्रकाशयिष्यते<br>
।)गमप्रामाण्ये प्रपञ्चितामिति ने प्रस्तूयते । प्रकृ(एतेनैति<br>
श्रीसम्प्रदाये सर्ववेदरहस्यार्थानुयायिनि<br>
केनाप्यज्ञाततसुकृतेन समुत्पद्यापि शिष्यसञ्जिवृक्षया वा,<br>
शिष्यान् व्यामोह्यार्थलिप्सया वा, शास्त्रतत्त्वार्थानभिज्ञानेन<br>
वा, दुरभिमानगरिम्णा वा, लोकधन्धनार्थं वा,<br>
पूर्वाचार्यवचस्स्वश्रद्धया वा,<br>
तदीयचरमतात्पर्यज्ञानाशक्ततया वा, कलिकल्मषकलुषतया वा,<br>
स्वीयदुरदृष्टाकृष्टतया वा,<br>
वादिनिगूढातिप्रौढभावार्थानभिज्ञतया वा लिके<br>
स्वप्रौढिमख्यापनाय वादिनी मुधैव सन्निनत्सया वा, अथवा<br>
सम्भूयैतैः सर्वर्हेतुभिरेव ओतत्सदिति निर्देशो ब्रह्मणस्त्रिविधः<br>
स्मृत इति भगवदुक्तरीत्या ब्रह्मासाधारण  तदादिपदघटिते<br>
परब्रह्मासाधारण  श्रीरामायणारम्भणरूपे गायत्रीमन्त्रे<br>
सर्ववाद्यविप्रतिपन्नपरदेवताप्रसादके देवतान्तरार्थकत्वं<br>
बलादध्यारोप्य साधारणमन्त्रताप्रसाधनेन तस्य<br>
क्षुद्रदेवाराधनपरत्वं वा द्विजानामनावश्यकत्वख्यापनं<br>
वा क्षुद्रमन्त्रसाम्यसम्भावनं वा कुर्वन्तः परास्ताः ।<br>
प्रकृतानां भागवतानां तदत्यागबोधनेन त्यजतां च<br>
व्रात्यताबोधनेन पूर्वाचार्याणां गायत्रीमन्त्रे<br>
द्विजत्वप्रसाधकतायाः स्पष्टमनुमतत्वेन तन्नित्यत्वे<br>
विवदमानानामाचार्यार्थवैमुख्यस्य बालेनापि सुज्ञानत्वात् ।<br>
यदपि क्वचित् स्मृतिषु गायत्र्या रविदेवताकत्वं सवितृदेवताकत्वं<br>
वा श्रूयते इति न तस्या भगवन्मन्त्रत्वमिति समुत्थानं तत्तु<br>
रविःः सुलोचनः सूर्यः सविता रविलोचनः इति<br>
श्लोकस्थभगवन्नामानभिज्ञाननिबन्धनमेव । यत्र<br>
ब्रह्मासाधारणलिङ्गदर्शनेन<br>
भौतिकाकाशादिवाचकाकाशादिपदानामाकाशस्तल्लिङ्गादिति<br>
परब्रह्मोपस्थाकत्वमास्तिषताचार्याः किमु तत्र<br>
भगवन्नामगणान्तःपातिनो<br>
रविसवितृपदयोर्भगवद्वाचकत्वविप्रतिपत्तिसमुत्थानशङ्काऽपि<br>
विदुषाम् । न च यानि नामानि गौणानि विख्यातानि महात्मनः ।<br>
इत्यादिना सहस्रनामाचार्य एव गौणनामतामवोचदिति न<br>
तयोर्भगवद्रढत्वं किन्तु रवि  सवितृपदयोः कोशादिना दिवाकर<br>
एव रूढिरिति कथं भगवदसाधारण्यसम्भावनापीति वाच्यम् ।<br>
न ह्यत्र गौणानीत्युक्त्या गुणवृत्त्या<br>
भगवदभिनिर्देशकत्वमभिधित्सितं किन्तु अवयवशक्त्या<br>
भगवदभिधायकत्वेन डित्थकपित्थादिशब्दानामि<br>
भगवन्नामगणान्तः पातिशब्दानां न यदृच्छाशब्दत्वम्,<br>
किन्तु लोकवेदयोस्तेषां शब्दानां तदर्थे<br>
शक्तिभ्रमविधुरैर्लक्षणाग्ररहितैश्च ऋषिभिर्भूशं परस्मिन्<br>
ब्रह्मणि वासुदेवेऽभिहितत्वात्तद्वाचका एव ते शब्दा इत्ययमर्थः ।<br>
अत एव तु प्रयोगभूयस्त्वाभिधित्सया विख्यातानी त्युक्तम् ।<br>
परिगीतानीत्यत्र परिपदमपि सहस्रनाम्नां रूढत्वमुपोद्वलयति ।<br>
किञ्च<br>
सर्वधीप्रेरयितृत्वलक्षणान्तर्यामिकृत्यालिङ्गोपलम्भसामर्थ्येन<br>
अपि तस्या ब्रह्मासाधारण्यसिद्धिः । किं च प्रिय एव हि सर्वथा<br>
वरणीयो भवति नाप्रिय इति वरणीयत्वलिङ्गलिङ्गितत्वेनापि<br>
निरतिशयप्रियतमत्वेन ब्रह्मासाधारण्यसिद्धिरिति प्रव्यक्तम् ।<br>
ततश्चर्षीणां लक्षणाग्रहाजन्यभूयःप्रयोगयोगेन नाम्नां<br>
रूढत्वसिद्ध्या सावित्रादिदेवताकत्वं<br>
परब्रह्मासाधारणदेवताकत्वसाधकमिति सुपुष्कलमवशिष्टं<br>
चास्मच्छिष्यैः सुनिरूपितमन्यत्रेति<br>
कृतमनभिज्ञनिग्रहसन्नहनेन<br>
वैदिकमार्गनिष्कण्ठकीकरणप्रवृत्तानां सुदूरदृशाम्<br>
॥)तानां तु भागवतानां सावित्र्यनुवचनादित्रयीधर्मबन्धस्य<br>
स्फुटतरमुपलब्धेर्न तत्त्यागनिमित्तव्रात्यत्वादिसन्देहं सहते ॥</p>
<p>तत्तत्कल्पितयुक्तिभिस्शकलशः कृत्वा तदीअं मतं ।<br>
यच्छिष्यैरुदमर्दि सात्वतमतस्पर्द्धावतामुद्धतिः ॥<br>
यच्चेतत्सतं मुकुन्दचरणद्वन्द्वास्पदं वर्तते ।<br>
जीयान्नाथमुनिस्स्वयोगमहिमप्रत्यक्षतत्त्वत्रयः ॥<br>
आकल्पं विलसन्तु सात्वतमतप्रस्पर्द्धिदुष्पद्धति-<br>
व्यामुग्धोद्धतदुर्विदग्धपरिषद्वैदग्ध्यविध्वंसिनः ।<br>
श्रीमन्नाथमुनीन्द्रवर्द्धितधियोनिर्धूतविश्वाशिवाः<br>
सन्तस्सन्ततगद्यपद्यपदवीहृद्यानवद्योक्तयः ।<br>
इति श्री६यामुनमुनिविरचितमागमप्रामाण्यम् ॥</p>
<p>श्रावणकृष्णप्रतिपदि शुक्रे सम्व १९५७ ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_vaiShNavaH/pAncharAtrAgamaH/articles/AgamaprAmANyam/">आगमप्रामाण्यम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: आगमप्रामाण्यम्</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2024 Aug 19 16:46:36 UTC. (<a href="http://google.com/search?q=16%3a46%3a36%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
